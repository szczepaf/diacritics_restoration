PŮVOD JMÉNA VELRYBY
(SESTAVENO STŘEDOŠKOLSKÝM SUPLENTEM, KTERÝ ZEMŘEL
NA SOUCHOTINY)
Vidím ho jako dnes, toho bledého suplenta  všechno na něm bylo
zchátralé: kabát i srdce, tělo i mozek. Neustále oprašoval své staré
slovníky amluvnice divným kapesníkem, jejž výsměšně zdobily pestré
vlajky všech známých národů světa. Své staré mluvnice oprašoval rád;
připomínalo mu to tak trochu jeho pomíjejícnost.
„Vezmete-li si za úkol vzdělávat lidi a naučit je, že se tomu zvířeti
má správně říkat velryba, a přitom bezděky spolknete slabiku
vel, jež téměř samojediná vytváří smysl toho slova, říkáte něco,
co není pravdivé.“
HACKLUYT
„WHALE.*** Šv. a dán. hval. Toto zvíře je tak pojmenováno,
poněvadž je okrouhlé nebo protože se převaluje. V dán. hvalt
znamená klenutý nebo obloukovitý.“
WEBSTERŮV SLOVNÍK
„WHALE.*** Pochází spíše z hol. a něm. Wallen; anglosasky Wal-
-w-ian znamená valiti, kouleti.“
RICHARDSONŮV SLOVNÍK
 12 
hebrejsky	 	 	 תן
κήτος řecky
CETUS latinsky
WHŒL anglosasky
HVAL dánsky
WALVIS holandsky
VAL švédsky
HVALUR islandsky
WHALE anglicky
BALEINE francouzsky
BALLENA španělsky
PIKÍ-NUÍ-NUÍ fidžijsky
PIKÍ-NUÍ-NUÍ eromangosky
 13 
CITÁTY
(SESTAVENÉ KNIHOVNICKÝM PRAKTIKANTEM)
Seznáte, že ten chudák praktikant, neúmorný dříč a nic než dříč a knihomol, zřejmě prošmejdil rozlehlé knihovny Vatikánu i stánky všech
pouličních antikvářů na světě, sbíraje kdejakou nahodilou zmínku
o velrybách, kterou byl vůbec s to najít ve všemožných knihách církevních isvětských. Tuto směsici výroků o velrybách, i když je hodnověrná, nesmíte proto považovat za skutečnou bibli cetologie; alespoň
ne vždycky. Zdaleka ne! Pokud jde o staré autory vůbec a o básníky
zde uváděné, jsou to výňatky vesměs cenné nebo zajímavé, neboť nám
z ptačí perspektivy podávají letmý přehled toho, co kdy kdo o leviatanovi mimochodem řekl, myslil, představoval si a zbásnil  u mnoha
národů a pokolení i v naší vlastní generaci.
Nuže, hodně zdaru, chudáčku knihovnický praktikante, jehož jsem
vykladačem! Patříš k tomu beznadějnému, bledému cechu lidí, které
nerozehřeje žádné víno na světě a pro které isvětlé xeres by bylo příliš
intenzivně růžové. Jsou to však lidé, s kterými si občas rádi posedíme
a vciťujeme se do jejich ubožáctví. Hoře nás s nimi spřátelí. S očima
plnýma slz a při prázdných sklenkách jim drsně říkáme  a přitom
cítíme smutek ne právě nepříjemný  Utečte od toho, praktikanti! Čím
víc se budete snažit zavděčit lidem, tím větší nevděk vám bude odměnou! Kdybych jen mohl pro vás vyklidit Hampton Court a Tuilerie!
Spolykejte své slzy a vzhůru na stožár  tam nechť vyletí vaše srdce!
Vždyť vaši přátelé, kteří již odešli, vyklizují sedmero nebe, očekávajíce váš příchod, a stěhují ven dlouho hýčkaného Gabriela, Michaela
a Rafaela. Tady o sebe ťukají jen rozbitá srdce  tam o sebe budou
ťukat nerozbitné sklenky!
 14 
I stvořil Bůh velryby veliké.
GENESIS
Velryb za sebou patrnou činí stezku, až se zdá, že propast má
šediny.
KNIHA JOBOVA
Nastrojil pak byl Hospodin rybu velikou, aby pozřela Jonáše.
PROROCTVÍ JONÁŠE PROROKA
Tuť bárky přecházejí i velryb, kteréhož jsi stvořil, aby v něm
hrál.
KNIHA ŽALMŮ
V ten den navštíví Hospodin mečem svým přísným, velikým
a mocným leviatana, hada dlouhého, a leviatana, hada stočilého, a draka, kterýž jest v moři.
PROROCTVÍ IZAIÁŠOVO
A cokoli se octne v propastně zející tlamě této obludy, ať je
to zvíře, člun nebo kámen, všechno projde nezadržitelně jejím
obrovským chamtivým jícnem a hyne v bezedné hlubině jejího
břicha.
HOLLAND: PLUTARCHOVA MORÁLKA
Indické moře živí nejvíc ryb a také největší, jaké existují: z nich
velryby a mořské obludy, zvané balaene, mají až čtyři akry
délky.
HOLLAND: PLINIUS
 15 
Byli jsme sotva dva dni na moři; tehdy se při východu slunce objevilo vmoři velké množství velryb a jiných oblud. Jedna z velryb
byla nestvůrně obrovská.*** Ta mířila proti nám s otevřenou
tlamou, rozviřujíc vlny na všech stranách a bičujíc před sebou
moře, až se pěnilo.
TOOKE: LUCIANOVA „PRAVDIVÁ
HISTORIE“
Navštívil tuto zemi též s úmyslem lovit mrože, kteří mají velmi
cenné zuby. Několik jich přinesl králi.*** Nejlepší velryby byly
chyceny v jeho vlasti.
Některé byly osmačtyřicet, jiné padesát yardů dlouhé. Vyprávěl, že je jedním ze šesti, kteří ve dvou dnech zabili šedesát velryb.
OTHEROVO NEBO OCTHEROVO
VYPRÁVĚNÍ, DOSLOVNĚ ZAPSANÉ
KRÁLEM ALFRÉDEM L. P. 890
Všechno ostatní, ať zvíře či loď, co padne do strašlivé, hluboké
tlamy této obludy (velryby), je ihned ztraceno a pohlceno, kdežto hlaváč černý je tam zcela v bezpečí, a dokonce tam spává.
MONTAIGNE: OBHAJOBA RAIMONDA
SEBONDA
Leťme, leťme! Ať se propadnu, není-li to leviatan, popsaný vznešeným prorokem Mojžíšem v životě trpělivého Joba!
RABELAIS
Tato velryba měla jater na dvě káry.
STOWE: LETOPISY
Ohromný leviatan, který přiměje moře, aby kypělo jako vařící
voda v kotlíku.
LORDA BACONA PŘEPIS ŽALMŮ
 16 
Onestvůrné obrovitosti velryby nebo grampuse jsme se nedověděli nic určitého. Bývají nesmírně ztučnělé, takže z jedné velryby
lze získat neuvěřitelné množství oleje.
TÝŽ: DĚJINY ŽIVOTA A SMRTI
Nejúčinnějším lékem proti vnitřnímu zhmoždění je vorvanina.
KRÁL JINDŘICH
Úplně jako vorvaň.
HAMLET
Lékařský um mu nijak neprospěl,
musel se vrátit k tomu muži zpět,
jenž zrádným vrhem hruď mu zkrvavěl,
až strašnou bolestí se počal chvět,
jak vorvaň zraněný se k břehu dává v let.
KRÁLOVNA VÍL
Obrovské jako velryby, jež pohybem svých ohromných těl dovedou zvířiti klidný oceán až do varu.
SIR WILLIAM DAVENANT V PŘEDMLUVĚ
KE „GONDIBERTOVI“
Lidská nejistota o podstatě spermacetu (vorvaniny) je oprávněna, neboť učený Hosmannus ve svém díle třiceti let výslovně
praví: „Nescio quid sit.“
SIR T. BROWNE! O SPERMACETU
A VORVAŇOVI VIZ JEHO V. E.
 17 
Jak Spencerův Talus cepem moderním
ten těžký ocas zkázou hrozí jim.
 * * *
V boku má jejich harpun bezpočet
a lesík kopí pokryl její hřbet.
WALLER: BITVA U BERMUD
Uměle byl vytvořen onen velký leviatan, nazvaný republika nebo
stát (latinsky Civitas), který je toliko umělým člověkem.
PRVNÍ VĚTA HOBBESOVA „LEVIATANA“
Bláhový Mansoul to spolkl bez žvýkání jako velryba sledě.
POUŤ KŘESŤANOVA
Ten mořský tvor,
leviatan, jejž Bůh ze všech svých děl
učinil v proudech moře největším.
ZTRACENÝ RÁJ
Tam leviatan,
největší z tvorů, v hloubi rozložen
jak předhoří, tam pluje nebo spí,
podoben pevnině; a ze žáber,
když moře vsál, zas moře vychrlí.
TAMŽE
Mohutné velryby, které plovou v moři vod a v jejichž nitru pluje
moře tuku.
FULLER: STÁT SVĚTSKÝ A STÁT BOŽÍ
 18 
Tak při útese, položeni nehybně,
ohromní leviatani pasou po kořisti,
však spolykají malé rybky jedině,
jež omylem jim vklouzly do čelistí.
DRYDEN: ANNUS MIRABILIS
Když je velryba vlečena za lodí, useknou jí hlavu a člun ji odtáhne co nejblíž ku břehu; ale již v hloubce dvanácti nebo třinácti
stop se dotýká dna.
THOMAS EDGE: DESET PLAVEB
NA ŠPICBERKY. V PURCHASOVI
Viděli před sebou četné velryby, které si hrály v moři a z rozpustilosti vystřikovaly vodu trubicemi, jež jim příroda umístila
na hřbetě.
HARRIS COLL: CESTY SIRA T. HERBERTA
DO ASIE A AFRIKY
Tady spatřili stáda velryb tak ohromná, že museli plout velmi
obezřetně, aby na ně s lodí nenajeli.
SCHOUTEN: ŠESTÁ PLAVBA KOLEM
SVĚTA
Vypluli jsme z Labe za severovýchodního větru na lodi pojmenované Jonáš ve velrybě.***
Říká se, že velryba nemůže otevřít tlamu, ale to je báchorka.***
Často se vyšplhají na stožáry, aby se podívali, neuvidí-li velrybu,
poněvadž ten, který ji spatří první, dostane za svou námahu
dukát. ***
 19 
Vyprávěli mi o velrybě chycené u Shetland, která měla v břiše
víc než sud sleďů.***
Jeden harpunář mi vyprávěl, že u Špicberk chytil velrybu, která
byla celá bílá.
HARRIS COLL: PLAVBA DO GRÓNSKA
L. P. 1671
K tomuto pobřeží (Fife) připlulo několik velryb. Roku 1652 připlula jedna z druhu kosticových, dlouhá osmdesát stop, která,
jak mi bylo řečeno, poskytla kromě množství tuku ještě kostice
ve váze 300 jednotek. Její čelisti stojí jako brána v parku v Pitferrenu.
SIBBALD: FIFE A KINROSS
Rozhodl jsem se, že se pokusím chytit a zabít tohoto vorvaně,
neboť jsem nikdy neslyšel, že by kdy kdo nějakého zabil, tak je
zuřivý a rychlý.
RICHARD STRAFFORD: DOPIS Z BERMUD
L. P. 1668
Velryby poslušny
jsou hlasu Božího.
NOVOANGLICKÝ SLABIKÁŘ
Viděli jsme také mnoho velkých velryb, kterých je v jižních mořích, možno říci, stokrát víc, nežli jich máme v moři severně od
nás.
KAPITÁN COWLEY: PLAVBA KOLEM
SVĚTA L. P. 1729
 20 
*** a při výdechu velryby se často rozšíří zápach tak nesnesitelný, že člověk div neomdlí.
ULLOA: JIŽNÍ AMERIKA
Zvlášť vyvoleným sylfům padesáti
za úkol dáme spodničku teď tkáti.
Vždyť víme: sedm suknic za čest neručí,
byť z kostic velrybích a sedmi obručí.
ULOUPENÁ KADEŘ
Velikost pozemských zvířat je směšně nepatrná, srovnáváme-li
ji s velikostí zvířat žijících v hlubinách. Velryba je nepochybně
největší žijící zvíře.
GOLDSMITH: PŘÍRODOPIS
Kdybyste psal bajku pro rybičky, nechal byste je mluvit jako
velké velryby.
GOLDSMITH JOHNSONOVI
Odpoledne jsme viděli něco, co jsme omylem považovali za skálu. Ve skutečnosti to byla mrtvá velryba. Několik Asiatů ji zabilo
atáhlo ku břehu. Snažili se ukrýt za velrybu, abychom je nespatřili.
COOK: CESTY
Málokdy se odváží podniknout útok na větší velryby. Před některými mají takovou hrůzu, že se na širém moři ze strachu ani neodváží vyslovit jejich jméno. Do člunů dávají hnůj, vápno, jalovec
a podobné věci, aby velryby postrašili a zabránili jim přiblížit se.
UNO VON TROIL: DOPISY O BANKSOVĚ
A SOLANDEROVĚ CESTĚ NA ISLAND
ROKU 1772
 21 
Vorvaň objevený Nantuckeťany je čilé, zuřivé zvíře, a rybáři,
kteří jej loví, musí být neobyčejně obratní a stateční.
PAMĚTNÍ SPIS O VELRYBÁCH, SEPSANÝ
TOMÁŠEM JEFFERSONEM PRO
FRANCOUZSKÉHO VYSLANCE
ROKU 1778
Řekněte, pane, co na světě se mu vyrovná?
ZMÍNKA EDMUNDA BURKA
V PARLAMENTĚ O NANTUCKETSKÉM
VELRYBAŘENÍ
Španělsko  obrovská velryba, jež uvázla na březích Evropy.
EDMUND BURKE (KDESI)
Desátým odvětvím králových běžných příjmů, plynoucích prý
z toho, že střeží a chrání moře před piráty a lupiči, je právo na
královskou rybu, jíž je velryba a jeseter. Jsou-li tyto ryby vyvrženy na břeh nebo chyceny nedaleko pobřeží, jsou majetkem
královým.
BLACKSTONE
Posádka začne smrtonosné hry:
ocelí mává Rodmond v pravici,
vždy ostrou, nikdy nechybující.
W. FALCONER: ZTROSKOTÁNÍ LODI
 22 
Kupole, věže zářily,
rakety vylétaly,
klenbě nebes na chvíli
ohnivě vzplanout daly.
Oheň i vody srovnat jdou:
oceán stříká vzdorně,
vychrlen k nebi velrybou,
jež plesá nemotorně.
GOWPER O KRÁLOVNINĚ NÁVŠTĚVĚ
V LONDÝNĚ
Při prvním tětí vytryskne ze srdce s nesmírnou prudkostí deset
až patnáct galonů krve.
POPIS PITVY VELRYB (MENŠÍCH)
OD JOHNA HUNTERA
Aorta velryby má větší průřez než hlavní vodovodní roura na
londýnském mostě. Voda hrnoucí se touto rourou má menší
prudkost a rychlost než krev tryskající ze srdce velryby.
PALEY: THEOLOGIE
Velryba je savec, který nemá zadních okončetin.
BARON CUVIER
Na 40. stupni jižní šířky jsme viděli vorvaně, ale žádného jsme
nechytili, až prvního května, kdy jimi bylo moře pokryto.
COLNETT: CESTA ZA ROZŠÍŘENÍM LOVU
VORVAŇŮ
 23 
Ve volném živlu pluly pode mnou,
v honičkách, půtkách, hrách se kmitajíce,
ryby všech druhů, tvarů, odstínů,
jež nelze popsat a jež nespatřil
živ námořník: od leviatana
po hmyzí mračna v každé z vln,
v obrovských stádech, jako ostrovy,
tajemným pudem pluly, ze všech stran
vydány nepřátelům — žralokům,
velrybám, stvůrám majícím co zbraň
meč, pilu, roh či tesák zahnutý…
MONTGOMERY: SVĚT PŘED POTOPOU
Hoj! Zpívejme! hoj! chválu chval!
toť tvorů s ploutvemi je král!
Velryby ohromnějších těl
Atlantik širý neviděl!
Tučnější rybu nezná sám
ani Polární oceán!
CHARLES LAMB: TRIUMF VELRYBY
Roku 1690 několik lidí pozorovalo z vysokého kopce chrlící
a laškující velryby. Jeden poznamenal, ukazuje k moři: „Hle,
zelené pastviny, na něž se pustí za chlebem vnuci našich dětí.“
OBED MACY: DĚJINY NANTUCKETU
Postavil jsem domek pro Zuzku a pro sebe a ze vztyčených velrybích čelistí jsem udělal vstupní bránu ve tvaru gotického oblouku.
N. HAWTHORNE: OTŘEPANÉ POVÍDKY
 24 
Přišla objednat pomník pro svého prvního milence, který byl
zabit velrybou v Tichém oceánu již před čtyřiceti lety.
TAMŽE
„Ne, pane, je to grónská velryba“ odpověděl Tom. „Viděl jsem její
vodotrysk. Vychrlila dvojitou duhu tak krásnou, že si křesťan
nemůže přát krásnější. Pěkný kus  je to pravý sud oleje.“
COOPER: LODIVOD
Přicházejí rozličné noviny a v berlínských divadelních zprávách
vidíme, že tam uvedli na jeviště mořské obludy a velryby.
ECKERMANN: ROZHOVORY S GOETHEM
„Můj Bože, pane Chace, co se stalo?“ „Velryba nás převrátila“
odpověděl jsem.
VYPRÁVĚNÍ O ZTROSKOTÁNÍ VELRYBÁŘSKÉ LODI ESSEX Z NANTUCKETU, JEŽ
BYLA NAPADENA A NAKONEC ZNIČENA
VELKÝM VORVANĚM V TICHÉM OCEÁNU.
NAPSAL OWEN CHACE Z NANTUCKETU,
KORMIDELNÍK NA ONÉ LODI,
NEW YORK 1821
Námořník seděl v noci v lanoví,
vítr dul o závod;
a zářil měsíc i v mracích plul
a fosfor v brázdě po velrybě žhnul,
jak plula slání vod.
ALŽBĚTA OAKES-SMITHOVÁ
 25 
Délka šňůry, odvinuté z různých člunů, které se účastnily chycení této jedné velryby, byla celkem 10.400 yardů, čili téměř
šest anglických mil.*** Velryba někdy třepe ve vzduchu svým
obrovským ocasem, což zní jako práskání bičem a je to slyšet
na tři až čtyři míle.
SCORESBY
Rozzuřený vorvaň se převaluje, šílený bolestmi, které mu působí
tyto nové útoky, zvedá svou ohromnou hlavu a čelistmi široce
rozevřenými chňapá po všem kolem sebe. Vrhá se hlavou proti
člunům. Ty jsou před ním hnány velkou rychlostí a někdy jsou
zcela zničeny.
*** Je nesmírně podivné, že zvyky zvířete tak zajímavého a z obchodního hlediska tak důležitého (jako je vorvaň) zůstávaly
zcela nepovšimnuty nebo že u četných a namnoze povolaných
pozorovatelů vzbudily jen malý zájem, když přece odborníci
v poslední době měli tolik a tak vhodných příležitostí, pozorovat
způsob jejich života.
TOMÁŠ BEALE: DĚJINY VORVANĚ, 1839
Cachalot (vorvaň) jest nejen lépe ozbrojen než opravdová velryba (grónská nebo pravá velryba), poněvadž má strašnou zbraň
na obou koncích těla, ale také častěji projevuje sklon užívat
těchto zbraní útočně, a to způsobem tak lstivým, tak odvážným
a zlomyslným, že útok na něj nutno považovat za nejnebezpečnější z útoků na všechny známé odrůdy řádu kytovců.
FREDERICK DEBELL BENNETT:
VELRYBÁŘSKÁ PLAVBA KOLEM SVĚTA,
184O
 26 
13. října. „Tamhle chrlí,“ zaznělo ze stožárové čnělky.
„Jak daleko?“ otázal se kapitán.
„Tři čárky od kotvy na straně závětrné, pane“
„Pozor ty tam u kormidla! Řiď rovně!“
„Rovně, pane!“
„Hola, ty na stožáru! Vidíš ještě tu velrybu?“
„Ano, ano, pane. Celé hejno vorvaňů! Tamhle chrlí. Tamhle rozráží vlny!“
„Jen křič! Pokaždé pořádně křikni!“
„Ano, ano, pane! Tamhle chrlí! Tamhle  tamhle  tam chrlí 
chrlííí  chrlííí!“
„Jak daleko odtud?“
„Půl třetí míle.“
„Hromy a blesky! Tak blízko! Svolej mužstvo!“
J. ROSS BROWNE: ČRTY Z VELRYBÁŘSKÉ
VÝPRAVY, 1846
Velrybářská loď Glóbus, na jejíž palubě se odehrály hrozné příhody, o kterých budeme vyprávět, pocházela z ostrova Nantucketu.
VYPRÁVĚNÍ O VZPOUŘE NA GLÓBU
NAPSANÉ LAYEM A HUSSEYEM, KTEŘÍ
ZŮSTALI NAŽIVU, L. P. 1828
Když byl jednou pronásledován velrybou, kterou poranil, odrážel útok po nějakou dobu kopím. Avšak rozzuřená obluda konečně vyrazila proti člunu. On sám i jeho společníci se zachránili
jen skokem do vody, když viděli, že útok je neodvratný.
ZÁPISKY MISIONÁŘŮ TYERMANA
A BENNETTA
 27 
„Nantucket sám,“ řekl pan Webster, „je velmi pozoruhodným
a zvláštním zdrojem národního příjmu. Má osm nebo devět tisíc
obyvatelů, kteří žijí na moři a podnikáním nejvýš odvážným
a vytrvalým každý rok podstatně zmnožují národní bohatství.“
ZÁZNAM ŘEČI DANIELA WEBSTERA
V AMERICKÉM SENÁTU, V ROZPRAVĚ
O POSTAVENÍ VLNOLAMU
V NANTUCKETU, 1828
Velryba padla přímo přes něho a patrně ho ihned zabila.
PD. HENRY T. CHEEVER: VELRYBA A JEJÍ
LOVCI ANEBO ŽIVOTOPIS VELRYBY,
SEPSANÝ NA ZPÁTEČNÍ PLAVBĚ MÍSTO
ADMIRÁLA PREBLEA
„Způsobíš-li nejmenší hluk,“ odpověděl Samuel, „pošlu tě ke všem
čertům.“
ŽIVOTOPIS SAMUELA COMSTOCKA
(VZBOUŘENCE), NAPSANÝ JEHO
BRATREM WILLIAMEM COMSTOCKEM.
JINÁ VERZE VYPRÁVĚNÍ O VZPOUŘE NA
VELRYBÁŘSKÉ LODI GLÓBUS
Výpravy Holanďanů a Angličanů do Severního moře, jež měly
pokud možno objevit cestu tamtudy do Indie, nedosáhly sice
svého hlavního cíle, ale odhalily shromaždiště velryb.
McCULLOCH: OBCHODNÍ SLOVNÍK
Tyto věci na sebe navzájem působí. Míč se odrazí, jen aby znovu
vyskočil. Když teď jsou odhalena shromaždiště velryb, velrybáři
asi nepřímo našli nově klíče k oné tajemné Severozápadní cestě.
Z ČEHOSI NEUVEŘEJNĚNÉHO
 28 
Nelze potkat velrybářskou loď na širém moři a nebýt překvapen
její pohotovostí. Pluje se skasanými plachtami, na stožárových
čnělkách má hlídky, které dychtivě pátrají po širé hladině kolkolem. Vypadá docela jinak než nákladní lodi pravidelně plující.
PROUDY A VELRYBAŘENÍ, U. S. EX. EX.
Ti, kdo prošli okolí Londýna a jiných měst, vzpomenou si, že
viděli velké, ohnuté kosti, zaražené zpříma do země, aby tvořily
oblouky nad vraty nebo vchody do altánků. Bylo jim možná
řečeno, že to jsou žebra velryby.
PŘÍBĚHY VELRYBÁŘE Z ARKTICKÉHO
OCEÁNU
Teprve když se čluny vrátily z pronásledování těchto velryb,
běloši zpozorovali, že se jejich lodi krvavě zmocnili divoši sloužící v posádce.
NOVINÁŘSKÉ LÍČENÍ PŘÍBĚHU, JAK
BYLA ZTRACENA VELRYBÁŘSKÁ LOĎ
HOBOMACK A JAK JÍ BYLO ZNOVU DOBYTO
Je všeobecně známo, že jen málo mužů z posádek velrybářských
lodí (amerických) se vrátí na lodích, na kterých vypluli.
PLAVBA NA VELRYBÁŘSKÉ LODI
Náhle se vynořilo z moře obrovské tělo a vyrazilo kolmo do
vzduchu. Byla to velryba.
MIRIAM COFFIN ANEBO VELRYBÁŘ
Je pravda, že velryba je zachycena harpunou. Ale jen si představte, jak byste ovládali statné nezkrocené hříbě, kdybyste mu
jen přivázali provaz ke kořenu ocasu.
KAPITOLA O VELRYBAŘENÍ
V ODBORNÉM ČASOPISE
 29 
Viděl jsem při jedné příležitosti dvě tyto obludy (velryby), patrně
samce a samici, jak zvolna plují za sebou, ani ne co by kamenem
dohodil od břehu (Terra del Fuego), nad nímž rozkládal buk
své větve.
DARWIN: CESTA PŘÍRODOPISCOVA
„Všichni na záď!“ vzkřikl kormidelník, když obrátil hlavu a uviděl tak blízko u přídě člunu rozevřené čelisti velkého vorvaně,
hrozící člunu okamžitou zkázou. „Všichni na zad, komu je život
milý!“
WHARTON: LOVEC VELRYB
Hoši, jen vesele, a nikdy nemít strach,
až trefí velrybu harpunář, smělý brach.
NANTUCKETSKÁ PÍSEŇ
Velrybo milá, jen bouře tě křtila,
máš domov v rodných mořích svých.
Jsi obrem, kde síla vždy právem byla,
jsi královnou vod nezměrných.
VELRYBÁŘSKÁ PÍSEŇ
 30 
I.
PŘELUDY
Říkejte mi Izmael. Před několika lety  nezáleží na tom, kdy to přesně bylo  měl jsem v peněžence sotva pár grošů a nic zvláštního
mě nepoutalo k pevnině; napadlo mi tedy, že bych mohl na moře,
trochu se zas podívat na tu vodní část světa. Dělávám to tak, chci-li
zahnat omrzelost a upravit si krevní oběh. Kdykoli zpozoruji, že
se začínám tvářit zatrpkle, kdykoli má duše prožívá svůj teskně
mživý listopad, kdykoli si všimnu, že se nevědomky zastavuji před
obchody s rakvemi a kráčím v poslední řadě každého pohřebního
průvodu, který potkám, ale zejména kdykoli těžkomyslnost nabude
nade mnou takové moci, že musím volat na pomoc všecky své mravní zásady, abych záměrně nešel na ulici a soustavně lidem nesrážel
klobouky z hlavy  tehdy vím, že je svrchovaný čas, abych se co
nejrychleji dostal na moře. Nahrazuje mi to kulku z revolveru. Kato
s filozofickou okázalostí nalehl na meč; já prostě odcházím na loď.
Není na tom nic překvapujícího. Téměř všichni lidé v podobném
stavu, kdyby si to jen uvědomili, dříve nebo později zatouží po moři
bezmála stejně jako já.
Tady máte to své ostrovní město kmene Manhattů, kol dokola
obehnané doky jako Indické ostrovy korálovými útesy  obchod
je obklopuje svým příbojem. Vpravo vlevo vedou vás ulice k vodě.
Dole na nejzazším konci města jsou Baterie, kde to honosné nábřeží
omývají vlny a ochlazují vánky, které ještě před několika hodinami
byly nedozírně daleko. Všimněte si, jaké davy se tu soustředěně
dívají na vodu.
Obejděte město za ospalého nedělního odpoledne. Jděte na Corlears Hook ke Coenties Slip, odtud podle Whitehallu na sever. Co
uvidíte? Kolem celého města stojí mlčenlivé hlídky tisíce a tisíce
smrtelníků, pohroužených do snění o moři. Někteří se opírají o kůly;
jiní sedí na sloupech přístavních hrází; jiní nakukují přes zábradlí
horní paluby lodí, připluvších z Číny. Někteří jsou vysoko v lanoví,
 31 
jako by chtěli mít ještě lepší vyhlídku na moře. Ale jsou to samí
suchozemci, ve všední dny uzavření mezi omítnuté laťkové stěny 
uvázaní k pultům, přibití k lavicím, přikovaní k psacím stolům. Jak
to vysvětlíte? Ztratila se snad zelená pole? Co tady dělají ti lidé?
Jen se podívejte! Přicházejí nové davy a míří rovnou k vodě, jako
by se do ní chtěly ponořit. Kupodivu! Jsou spokojeni teprve na samém krajíčku souše. Potloukat se ve stínu nedalekých skladišť  to
jim nestačí. Kdepak! Musí jít k vodě  tak blízko, že do ní div nespadnou. A tam potom stojí  na míle je jich, na celé míle. Jsou to samí
suchozemci, přicházejí z ulic a uliček, tříd a bulvárů  od severu,
od východu, od jihu i od západu. Tady se však scházejí a splývají.
Cožpak je sem přitahuje síla magnetických střelek na všech těch
lodích? Řekněte!
A ještě něco. Jste dejme tomu na venkově; někde v horách, kde
jsou jezera. Vydejte se po kterékoli stezce, a vsadím deset proti
jedné, že vás povede do údolí a zanechá vás u jezírka, vytvořeného pramenem. Je v tom kouzlo. Vezměte nejroztržitějšího člověka,
nechte ho, aby se zcela pohřížil do svých úvah, postavte ho na nohy,
uveďte je v chod, a povede vás neomylně k vodě, bude-li v tom kraji
vůbec nějaká voda. Kdybyste někdy trpěli žízní na velké americké
poušti, udělejte tenhle pokus, bude-li náhodou ve vaší karavaně
hloubavý profesor. Ano, jak je každému známo, přemítání a voda
se spolu věčně snoubí.
A máme tu umělce. Chce vám namalovat romantickou krajinu,
nejstinnější, nejklidnější, nejrozkošnější koutek v celém údolí řeky
Saco. Co na svém obraze nejvíc zdůrazní? Má tu stromy a každý
kmen je vykotlaný, jako by v něm byl poustevník s křížem; tady mu
dříme louka, tam zas odpočívá stádo; a tamhle nahoře z chalupy
stoupá ospalý kouř. Hluboko do vzdálených lesů se vine křivolaká
cesta, zabíhající až k převislým výběžkům hor, stopených ve vlastní
modři.
I když vás obraz uvádí do vytržení a třebas borovice střásá své
vzdechy na hlavu pastýřovu, přece by to všecko bylo marné, kdyby
pastýř neupíral oči na čarovný proud před sebou. Navštivte prérii
 32 
v červnu, kdy se nekonečné míle brodíte po kolena v tygrovitých
liliích  jaké kouzlo vám tady chybí? Voda  ani kapka vody tu není!
Kdyby Niagara byla jen vodopádem písku, cestovali byste tisíce mil,
abyste ji zhlédli? Proč chudý básník z Tennessee, když náhle dostal
hromádku stříbra, uvažoval, má-li si koupit svrchník, který naléhavě
potřebuje, či má-li ty peníze utratit za pěší výlet k pobřeží Rockaway? Proč téměř každý silný, zdravý hoch se silnou, zdravou duší
je občas posedlý bláznivou touhou stát se námořníkem? A když jste
poprvé cestovali lodí, proč jste pocítili tajemné chvění, když vám
prvně řekli, že vaše loď už zmizela z dohledu pevniny? Proč staří
Peršané považovali moře za posvátné? Proč mu Řekové dali zvláštní
božstvo, a to vlastního bratra Diova? Věru, to všecko není bez významu. A ještě hlubší smysl má příběh o Narcisovi, který, nemoha
se zmocnit mučivě spanilého obrazu spatřeného ve studánce, vrhl
se do ní a utonul. Stejný obraz však vidíme i my ve všech řekách
a oceánech. Je to obraz nezachytitelného přeludu života; a to je klíč
k tomu ke všemu.
Řeknu-li však, že mám ve zvyku vydat se na moře, kdykoli se
mi začne kalit zrak a já věnuji úzkostlivou pozornost svým plicím,
nechci, abyste si mysleli, že se vydávám na moře jako cestující. Ten
nezbytně musí mít tobolku, ale tobolka sama neznamená vůbec
nic, pokud je prázdná. Ostatně cestující dostávají mořskou nemoc 
chytá se jich svárlivost  v noci nespí  a vůbec nemají radost ze
života. Ne, jakživ se nepustím na moře jako cestující; a třebaže jsem
dost zkušený námořník, přece nejdu nikdy na moře jako velitel
eskadry ani kapitán či kuchař. Slávu a důstojnost těchto hodností
ponechávám těm, kdo o ně stojí. Mně samému se příčí všechna ta
uctívaná námaha, nepříjemnosti a nesnáze. Docela mi stačí starat se
jen o sebe a netrápit se starostmi o lodi, bárky, brigy, škunery a to
všecko. A pokud jde o kuchařinu  i když uznávám, že je v tom kus
slávy, protože kuchař je na lodi tak trochu důstojníkem  přece se mi
nikdy nezamlouvalo péci drůbež. Když je drůbež upečena, rozšafně
omaštěna a rozumně osolena a opepřena, není ovšem člověka, který
by o pečené drůbeži mluvil s větší vážností, neřku-li zbožnou úctou,
 33 
než já. Modloslužebnická náklonnost starých Egypťanů k pečenému ibisu a hrochu se zasloužila o to, že vidíte mumie těchto tvorů
v pyramidách, jejich ohromných pekárnách.
Ne ne, jdu-li já na moře, jdu jako prostý námořník, rovnou dolů do
místnosti pro mužstvo a odtud vzhůru na vrchol hlavního stožáru.
Nezapírám, že mě přitom dost prohánějí, takže musím skákat z ráhna na ráhno jako kobylka v květnu na louce. Tohle je z počátku dost
nepříjemné. Uráží to váš smysl pro čest, zvláště pocházíte-li z rodiny
starousedlíků, Van Rensselaerů, Randolfů nebo Hardicanutů. Aještě
hůř, hrál-li jste si předtím na pána jako venkovský učitel, před nímž
se třásl i ten největší školák  a teď máte v ruce kbelík s dehtem!
Přeměna učitele v námořníka je hořká, ubezpečuji vás; je k tomu
zapotřebí silného odvaru ze Seneky a stoiků, abyste se dovedli jen
ušklíbnout a vydržet to. Ale i to se časem poddá.
Co na tom, nařídí-li vám nějaký hrubý námořní kapitán, abyste se
chopil koštěte a zametl palubu? Je to nějaké ponížení, zvážíme-li to,
řekněme, na vážkách Nového zákona? Myslíte, že archanděl Gabriel
bude o mně mít horší mínění, když v takovém případě okamžitě
a zdvořile uposlechnu kapitána, starého bručouna? Ostatně, kdo
není otrokem? To bych od vás rád slyšel. Ať už mě staří námořní
kapitáni prohánějí, jak chtějí  ať si mě otloukají a štulcují, mám
klidné svědomí; vím, že je to docela v pořádku. Všichni lidé tím či
oním způsobem sloužili právě tak  ať již z hlediska fyzického, či
metafyzického. A všeobecný štulec tedy obchází dokola a všichni
podrobení se mohou navzájem podrbat na zádech a být spokojeni.
A ještě něco: na moře se vždycky vydám jako plavčík, poněvadž
takto musím za své trampoty dostat zaplaceno, ale jakživ jsem neslyšel, že by někdo vyplatil třeba jediný haléř cestujícímu. Naopak,
cestující musejí sami zaplatit. A to je veliký rozdíl, zda platíte, či
zda někdo platí vám. Nutnost platit je snad nejnepříjemnější trest,
jaký na nás přivolali oni dva zloději v rajské zahradě. Ale dostávat
plat  co se tomu vyrovná? Je opravdu podivuhodné, s jakou zdvořilou horlivostí člověk přijímá peníze, když přece upřímně věříme,
že peníze jsou kořenem všeho zla na světě a že bohatec za žádných
 34 
okolností nepřijde do nebe. Ach! Jak radostně se poddáváme věčnému zatracení!
Konečně odcházím na moře vždy jako námořník, protože je to
zdravý tělocvik a protože na přídi lodi, kde spí mužstvo, je čistý
vzduch. Jako větry vanoucí proti vám jsou na tomto světě častější
než větry, které vám foukají do zad (to jest, neporušíte-li nikdy Pythagorovu poučku), tak i velitel eskadry na horní palubě většinou
dostává vzduch až z druhé ruky, od námořníků na přídi. Myslí, že
jej dýchá první, ale není tomu tak. Podobně v mnoha jiných případech obec vede své vůdce, a ti o tom nemají ani potuchy. Několikrát
jsem dýchal mořský vzduch jako námořník na obchodní lodi; jak
to, že jsem se teď rozhodl pro velrybářskou výpravu? Na to může
odpovědět neviditelný policista Sudiček, který mě má stále pod dozorem, krok za krokem mě potají sleduje a nějak záhadně na mne
působí  ten může odpovědět lépe než kdo jiný. A není pochyby:
že jsem se pustil na tu velrybářskou výpravu, to právě patřilo do
velkolepého programu Prozřetelnosti, stanoveného dávno předtím.
Přišlo to jako krátká mezihra a sólový výstup mezi delšími scénami.
Domnívám se, že tato část divadelní cedule zněla asi takto:
Velký volební boj o prezidentství Spojených států
VELRYBÁŘSKÁ VÝPRAVA JAKÉHOSI IZMAELA
KRVAVÁ BITVA V AFGANISTANU
Nemohu ovšem říci, proč vlastně mi režisérky  Sudičky  přidělily tuto nuzáckou úlohu ve výpravě na velryby, když se jiným
dostalo skvělých úloh ve velkých tragédiích a krátkých a snadných
rolí v salonních veselohrách a veselých úloh ve fraškách. Ačkoli nemohu říci, proč vlastně se to stalo, přece  když si nyní připomínám
všechny okolnosti, myslím, že trochu chápu pohnutky a důvody, které mi byly v rozmanitých maskách předvedeny tak chytrácky, že
jsem se odhodlal přijmout úlohu, kterou jsem potom hrál, a nadto
mě ulichotily zdáním, že jsem se rozhodl sám, veden pouze vlastní
nezaujatou svobodnou vůlí a bystrým úsudkem.
 35 
Hlavní pohnutkou byla sama představa obrovské velryby, jíž jsem
nemohl odolat. Hrozná a tajemná obluda plně rozněcovala mou
zvědavost. Potom divoká a daleká moře, v kterých se velryba povaluje jako ostrov; nezbadatelná, bezejmenná nebezpečí, jež nám
od velryby hrozí, to spolu se všemi tisícerými dalšími divy, kterými
působí pobřeží Patagonie na náš zrak i sluch, přispělo, že jsem uposlechl svého přání. Jiné muže by snad něco podobného nezlákalo;
mne však trápí neustálá touha po všem dalekém. Rád pluji do zakázaných moří a přistávám u barbarských pobřeží. Nenechám bez
povšimnutí, co je dobré, ale mám živý postřeh i pro hrůznost věcí
a umím se s ní spřátelit  pokud to jde  poněvadž je jen dobré být
v přátelských vztazích se všemi obyvateli míst, kde se octneme.
Proto jsem tedy velrybářskou výpravu uvítal; velká vrata propusti se otevřela dokořán do světa divů a v divokých představách,
které mě hnaly za mým plánem, vplouvaly velryby do hlubin mé
duše  dvojice za dvojicí  nekonečná velrybí procesí, a uprostřed
nich veliký zakuklený fantom, čnějící do vzduchu jako ledová hora.
 36 
II.
TLUMOK
Nacpal jsem nějakou tu košili do svého starého cestovního tlumoku,
vstrčil jej pod paždí a vydal se na cestu k mysu Hornu a k Tichému
oceánu. Opustiv dobré město na starém Manhattanu, přibyl jsem
v pořádku do New Bedfordu. Bylo to v sobotu večer, v prosinci. Velkým zklamáním pro mne byla zpráva, že parníček do Nantucketu již
odplul a že teprve v pondělí bude zas možno se tam dostat.
Většina mladých kandidátů strastí a útrap velrybářství ovšem
zůstává právě tady v New Bedfordu a odtud se vydávají na svou
plavbu; proto chci hned podotknout, že já jsem nic takového neměl v úmyslu. Byl jsem totiž rozhodnut, že nepopluji na žádné jiné
lodi než právě na nantucketské, poněvadž vše, co souviselo s tímto
proslulým starým ostrovem, bylo nějak skvělé, divoké, a to právě
mě nesmírně vábilo.
I když New Bedford v poslední době postupně monopolizoval
velrybářské podnikání a třeba chudák starý Nantucket je dnes
v tomto oboru daleko za ním, přece byl Nantucket Bedfordu velkým
pravzorem jako Tyrus Kartágu; toť místo, na které byla vyvržena
první mrtvá americká velryba. Odkud než právě z Nantucketu vypluli první domorodí velrybáři, rudokožci, v kánoích na honbu za
leviatanem? A odkud, ne-li právě z Nantucketu, vyrazila první dobrodružná malá šalupa, zčásti naložená dovezenými oblázky  tak
se alespoň vypráví  jimiž námořníci házeli na velryby, aby zjistili,
jsou-li dosti blízko, aby se mohli odvážit vrhnout harpunu z čelenu?
Když jsem tedy měl před sebou noc a den a ještě jednu noc vNew
Bedfordu, než se budu moci vydat k svému vyvolenému přístavu,
musil jsem se starat, kde bych se zatím najedl a vyspal. Noc byla
velmi nejasná, ba velmi tmavá a smutná, řezavě ledová a nepříjemná. Neznal jsem tam nikoho. Starostlivě jsem si prozkoumal kapsu
a vylovil jen několik stříbrňáků. Nuže, Izmaeli, řekl jsem si, jak jsem
tak stál uprostřed pusté ulice, svíraje tlumok a srovnávaje temnotu
 37 
severu s temnotou jižní  kamkoli se ve své moudrosti rozhodneš
jít na noc, můj drahý Izmaeli, nezapomeň se tam zeptat na cenu
a nebuď příliš vyběračný!
Loudavě jsem procházel ulicemi a minul štít „U zkřížených harpun“: zdálo se to tam příliš drahé a pěkné. Kousek dál  z jasně
rudých oken hospody „U mečouna“  vycházely paprsky tak zářivé,
že jako by rozpouštěly navátý sníh a led před domem, kdežto všude jinde zmrzlé náledí pokrývalo chodník a tvořilo desetipalcovou
vrstvu, podobnou tvrdému asfaltu. To mě ovšem dost unavovalo,
když jsem našlapoval na ostré výčnělky, protože podrážky mých
bot byly po dlouhé a bezohledné službě velmi chatrné. Příliš drahé
a pěkné, pomyslil jsem si, stanuv na okamžik, abych se podíval na
proud světla, štědře dopadající na ulici, a naslouchal cinkotu sklenic
uvnitř. Jdi jen dál, Izmaeli, řekl jsem si posléze; neslyšíš? Odejdi od
těchto dveří. Příštipky na botách ti zahrazují cestu. Šel jsem dál. Instinktivně jsem se teď držel ulic vedoucích k vodě, kde bezpochyby
jsou hostince nejlacinější, i když ne právě nejlákavější.
Takové chmurné ulice! Vpravo i vlevo bloky temnoty, ne domů, tu
a tam svíčka, jako světýlko pohybující se v hrobce. V tu noční hodinu posledního dne v týdnu byla tato městská čtvrť zcela opuštěna.
Konečně jsem však přišel k čadivému světlu, vycházejícímu z nízké,
široké budovy, jejíž dveře byly vybízivě dokořán. Vypadala zanedbaně jako veřejný útulek. Vstoupil jsem a ze všeho nejdřív klopýtl
přes bednu s popelem. Ha, napadlo mi, když mě zvířený popel dusil,
je to popel ze zničeného města Gomory? Když se dřívější hostince
jmenovaly „U zkřížených harpun“ a „U mečouna“, to se tady musí
říkat „V pasti“. Ale sebral jsem se, a uslyšev zevnitř silný hlas, šel
jsem dál a otevřel druhé dveře, vnitřní.
Zdálo se mi, že je to zasedání velkého Černého sněmu v Molochově chrámu. Sto černých tváří se zvědavě obrátilo v lavicích. Za
nimi černý anděl zkázy bušil do knihy na kazatelně. Byl to černošský
kostel; kazatel kázal o temnotě pekla, kde je pláč, nářek a skřípění
zubů. Hola, Izmaeli, zabručel jsem couvaje, v „Pasti“ se baví bídně!
 38 
Ubíraje se dále, přišel jsem konečně poblíž doků k slabému světélku a zaslechl žalostné skřípání někde nad hlavou; když jsem se
podíval vzhůru, spatřil jsem, jak se nade dveřmi houpá štít bíle pomalovaný. Mělo to být něco jako vysoký vodotrysk s mlhavou vodní
tříští a pod tím nápis: „Hostinec U velryby  Petr Rakev, majitel.“
Rakev?  Velryba?  Vtom zvláštním spojení to zní dost zlověstně,
říkal jsem si. Ale v Nantucketu je to prý běžné jméno a tenhle Petr
se podle všeho přistěhoval zNantucketu. Světlo bylo tak mdlé a hostinec se zdál v tu chvíli docela klidný: malé, sešlé dřevěné stavení
vypadalo, jako by sem bylo přitaženo odněkud z vyhořelé čtvrti,
a poněvadž houpající se štít žebrácky skřípal, pomyslil jsem si, že
právě tady budou mít laciné noclehy a nejlepší hrachovou polévku.
Byl to podivný starý dům se štítem, z jedné strany jakoby ochromený a smutně se naklánějící. Stál na ostrém, sychravém nároží, kde
burácející vichr Euroclydon skučel hůř než kolem zmítané kocábky
ubohého Pavla. Euroclydon jest nicméně vítr nesmírně příjemný
pro každého, kdo si v pokoji u krbu klidně ohřívá nohy. „Posuzujeme-li onen bouřlivácký vítr zvaný Euroclydon,“ praví jeden starý
spisovatel  jehož dílo mám jen já v posledním exempláři  „je v tom
veliký rozdíl, díváme-li se naň skleněným oknem, které všechen
mráz zadržuje venku, nebo pozorujeme-li jej z neorámovaného
okna, v němž je mráz po obou stranách a které zasklívá jen kmotra Smrt.“ Opravdu, pomyslil jsem si, když se mi tato věta vynořila
v mysli  ve starém frakturovém písmu  uvažovals dobře. Ano, oči
jsou okna a mé tělo je dům. Jaká škoda, že štěrbiny a trhliny místy
trochu neucpali cupaninou! Ale teď už je pozdě na nějaké opravy.
Vesmír je dokončen, svorník v klenbě zasazen a odřezky byly odvezeny před milionem let. Chudák Lazar, drkotající zuby u patníku,
který je mu polštářem, a setřásající chvěním své hadry, ten si může
obě uši ucpávat cáry a do úst strkat kukuřičnou šišku  pronikání
bouřlivého Euroclydonu přece nezabrání. Euroclydon! praví starý
bohatec v červeném hedvábném županu (později měl rudější), ale,
ale! Jaká krásná mrazivá noc! Jak se třpytí Orion! Jaká severní záře!
 39 
Nechť si jiní mluví o svém orientálním letním podnebí věčných skleníků; mně buď dána výsada, abych si sám vytvořil léto svým uhlím.
Co však soudí Lazar? Může si ohřát zmodralé ruce od nádherné
severní záře? Nedal by Lazar přednost Sumatře před tímto místem?
Nechtěl by si raději lehnout podél rovníku? Ach, vy bohové! Nechtěl
by raději táhnout do horoucích pekel, jen aby unikl tomuto mrazu?
Že má Lazar ležet opuštěn na kameni přede dveřmi boháčovými,
to je věru mnohem podivnější, než kdyby ledovec zakotvil u některého ostrova Moluckého. Ale boháč přece také žije jako car v ledovém paláci, zbudovaném ze zmrzlých vzdechů, a jako předseda
abstinentního spolku pije jenom vlahé slzy sirotků.
Ale dost již toho nářku, jedeme na lov velryb a na něco podobného budeme mít ještě dost času. Oškrabme led z promrzlých nohou
a podívejme se, jak to vlastně vypadá v hostinci „U velryby“.
 40 
III.
HOSTINEC „U VELRYBY“
Když člověk vešel do onoho štítnatého hostince „U velryby“, octl se
v široké, nízké, rozlehlé předsíni se starosvětským pažením, které
připomínalo zábradlí nad horní palubou na staré vyřazené lodi.
Na jedné straně visela velká olejová malba, tak dokonale zakouřená a po všech stránkách zničená, že díval-li se na ni člověk v tom
nevhodném a neklidném osvětlení, mohl smyslu obrazu trochu porozumět, teprve když ho bedlivě prostudoval, když se na něj přišel
podívat několikrát a vyptal se obezřetně sousedů. Na obraze byla
taková spousta záhadných světel a stínů, až zprvu skoro vzbuzoval
dojem, že se nějaký ctižádostivý mladý umělec v dobách novoanglických čarodějnic pokusil zachytit čarovný chaos. Člověk musel
nejdřív mnoho a hluboce přemítat a vždy znovu rozvažovat a hlavně otevřít si okénko vzadu proti vchodu; nakonec došel k přesvědčení, že taková myšlenka, třebas fantastická, přece jen není zcela
neoprávněna.
Z celého obrazu vám ovšem nejvíc vrtalo mozkem a mátlo vás
dlouhé, pružné těleso, cosi zlověstně černého, co se vznášelo uprostřed obrazu nad třemi modrými, neurčitými svislými čarami, plujícími v nevylíčitelném vření. Bahnitý, parnatý, rozpitý obraz, který
stačil dohnat nervózního člověka k zuřivosti. A přece v něm byla
jakási zvláštní vznešenost, polojasná, nepostižná, která vás na místě
přimrazila, až jste se bezděky zapřísáhl, že vypátráte, co tato podivná malba představuje. Tu a tam vám probleskla myšlenka jasná,
ale žel klamná. Snad je to Černé moře v půlnoční vichřici.  Snad
nepřirozený zápas čtyř hlavních živlů.  Pošlapané vřesoviště.  Je
to arktický zimní výjev.  Je to pukání ledu na řece času. Ale všechny
ty nápady konečně ustoupily tomu zlověstnému tělesu uprostřed
obrazu. Jen zjistit, co je tohle, a všechno ostatní bude snadné. Počkat, nepodobá se to trochu obrovské rybě? Snad samému velkému
leviatanu?
 41 
Umělec opravdu zamýšlel něco takového; to byl můj konečný
úsudek, jejž zčásti podpíralo společné mínění mnoha starších osob,
s kterými jsem o věci mluvil. Obraz představoval obchodní loď, plující kolem mysu Horn za prudkého hurikánu. Loď zpola ztroskotaná,
z níž je vidět jen tři stožáry zbavené lanoví a plachet, kymácí se na
vodě. Rozzuřená velryba zamýšlí přeskočit plavidlo a malíř ji zachytil právě v okamžiku, kdy se chce s nesmírným úsilím nabodnout
na špice tří stěžňů.
Protější stěna předsíně byla ověšena pohanským souborem
obludných kyjů a kopí. Některé byly hustě posázeny blýskavými
zuby, podobnými pilám ze slonoviny; jiné byly ozdobeny chomáči
lidských vlasů; jedno kopí vypadalo jako srp s velkým držadlem,
připomínajíc rýhu v trávě právě pokosené dlouhorukým sekáčem.
Člověk se zachvěl při pohledu na tyto zbraně a uvažoval, který
strašlivý lidožrout a divoch mohl kdy vyjít na žeň smrti s takovým
příšerným sekacím nástrojem. K tomu se družily staré zrezavělé
velrybářské oštěpy a harpuny, všechny polámané a znetvořené. Některé zbraně měly historickou cenu. Tímto dlouhým kopím, dnes
notně zohýbaným, před padesáti lety Nathan Swain zabil padesát
velryb od slunce východu do slunce západu. A tamhleta harpuna 
nyní tak podobná vývrtce  byla vržena v Javanském moři; velryba
s ní uprchla a byla zabita teprve po letech u mysu Blanco. Původní
železo vniklo do těla u ocasu a jako neklidná jehla, cestující v těle
člověka, harpuna ulezla plných čtyřicet stop a byla nakonec nalezena zarostlá ve hřbetu.
Když člověk prošel temnou předsíní a ještě nízkou klenutou
chodbičkou  probouranou v místě, kde asi za starých časů býval
ústřední komín s ohništi kolem dokola  octl se v nálevně. Byla ještě
zasmušilejší a měla nahoře trámy tak ohromné a dole prkna tak
stará a zborcená, že si bezmála připadal jako v podpalubí staré lodi,
zvláště za noci tak větrné, jako byla dnes, kdy se tato stará archa,
zakotvená na nároží, divoce otřásala. Na jedné straně stál dlouhý,
nízký stůl, spíš jako police, na něm samé skleněné skřínky z popraskaného skla a v nich plno zaprášených vzácností z nejvzdálenějších
 42 
končin světa. V odlehlém koutě místnosti stojí tmavá bouda  nálevní stůl  pokoušející se nemotorně napodobit skutečnou velrybí
hlavu. Ať už se to povedlo či ne, stojí tam obrovská vyklenutá kost
z velrybí čelisti, tak široká, že by pod ní mohl téměř kočár projet.
Uvnitř jsou špinavé poličky, zaplněné starými džbánky, lahvemi
a skleničkami; a v těchto čelistech rychlé zkázy šuká sešlý stařík
jako nový proklatec Jonáš (tak mu také říkali) a prodává námořníkům za drahé peníze delirium a smrt.
Sklenice, do kterých nalévá svůj jed, jsou ohavné. Zvenčí sice vypadají jako pravé válce, ale uvnitř se tyto darebácké zelené šilhavé
sklenice zužují ošidně ke dnu. Vodorovné rovnoběžky, hrubě vyryté
do skla, ovíjejí poháry tohoto darebáka. Je-li nalito po tuto čáru,
platíte jeden cent; k této zde o cent více a tak dále, až je sklenice
plná  té míře se říká mys Horn a prolejete ji hrdlem za šilink.
Vstoupil jsem do místnosti a našel tam několik mladých námořníků; seskupeni kolem stolu, prohlíželi si v kalném světle rozmanité
ukázky řezbářských prací z velrybích zubů, ze slonoviny a mušlí.
Vyhledal jsem hostinského a řekl mu, že bych chtěl světnici; on na
to, že má všude plno  ani jedno lůžko není volné. „Ale počkat,“ ťukl
se do čela, „neměl byste nic proti tomu, kdybyste spal pod jednou
přikrývkou s jistým harpunářem, což? Jedete, se mi zdá, na velryby,
tak tedy si na tohle začněte zvykat radši hned.“
Řekl jsem mu, že nerad spím ještě s někým v jedné posteli, a když
už by to muselo být, že by záleželo na tom, co je to zač, ten harpunář,
a konečně, jestli on (hostinský) opravdu pro mne jiné lůžko nemá
a není-li harpunář něčím odporný, to že se raději podělím o přikrývku se slušným člověkem, než bych se dál potloukal po neznámém
městě za mrazivé noci.
„To jsem si myslil. Dobrá. Sedněte si. Večeři?  Chcete večeřet?
Hned to bude.“
Usedl jsem na starou dřevěnou lavičku, plnou vyřezávání  docela jako lavička v parku Na bateriích. Na jednom konci ji ještě
vyzdoboval svým zavírákem zahloubaný námořník, shýbaje se
a svědomitě zpracovávaje plošku prkna, kterou měl mezi nohama.
 43 
Pokoušel se vyřezat loď s napjatými plachtami, ale moc se mu to,
myslím, nedařilo.
Konečně asi tak čtyři pět z nás zavolali k jídlu do sousední světnice. Bylo tam zima jako na Islandu  oheň žádný  hostinský řekl,
že si to nemůže dovolit. Nic než dvě blikající lojové svíčky, které se
roztékaly. Museli jsme si zapnout přiléhavé námořnické kazajky
a přidržovat hrnky vřelého čaje u úst prsty napolo zmrzlými. Jídlo
však bylo dost vydatné  nejen maso a brambory, ale také knedlíky;
nebesa! knedlíky k večeři! Jeden mladík v zeleném kabátě se do
nich zuřivě pustil.
„Hochu,“ řekl hostinský, „budeš mít hrozné sny, to je jisté.“
„Pane hostinský,“ zašeptal jsem, „není to ten harpunář?“
„Ale kde,“ odpověděl hostinský s ďábelským posměškem, „harpunář je chlapík s tmavou pletí. Jakživ nejí knedlíky, kdepak  ten
nejí nic jiného než bifteky a chce je napolo syrové.“
„Hrome,“ řekl jsem, „kde je ten harpunář? Je tady?“
„Brzo tady bude,“ zněla odpověď.
Nemohl jsem si pomoci, ten harpunář „s tmavou pletí“ mi začínal
být podezřelý. Umínil jsem si, bude-li naprosto nutné, abychom spali
pohromadě, musí se on svléknout a vlézt do postele dřív než já.
Po večeři se společnost vrátila do nálevny. Nevěda, co dělat, rozhodl jsem se, že strávím zbytek večera pozorováním.
Za chvíli bylo venku slyšet povyk výtržníků. Hostinský vyskočil
a zvolal: „To je posádka z Grampuse. Slyšel jsem, že loď byla dnes
ráno hlášena na obzoru. Po tříleté plavbě, a plná loď! Hurá, hoši,
teď se dovíme nejnovější zprávy z Fidži!“
Dusot námořnických bot bylo už slyšet v předsíni. Dveře se rozletěly a dovnitř vpadla divoká skupina námořníků. Zabaleni do
huňatých námořnických plášťů, vlněné šály kolem hlavy, všichni
samá záplata a otrhaní, s plnovousy samý rampouch  jako kdyby
se vyřítili medvědi z Labradoru. Před chvílí vystoupili z přistávacího
člunu a tohle byl první dům, do kterého vstoupili. Není proto divu,
že zamířili rovnou k velrybí tlamě  k výčepu  kde vrásčitý stařík
Jonáš čepoval a brzo všem nalil plné sklenice. Jeden si stěžoval na
 44 
hroznou rýmu, a Jonáš mu tedy namíchal nápoj jako smůla, z džinu
a z melasy, a zaklínal se, že je to nejlepší medicína na všechny rýmy
a katary, nechť jsou sebevíc zastaralé a nechť si je člověk ulovil u pobřeží Labradoru či na návětrné straně plujícího ledového ostrova.
Alkohol jim brzo stoupl do hlavy, jak se obvykle stává i nejotrlejším mazavkům, když přejdou z moře na pevninu, a muži začali
vyprávět.
Všiml jsem si, že se jeden drží trochu zpátky, a třebas neměl
v úmyslu kazit svou střízlivostí kamarádům bujarou náladu, přece
celkem netropil takový hluk jako ostatní. Tento muž ihned vzbudil
můj zájem; a protože mořští bohové předurčili, aby se brzo stal mým
druhem na moři (třebas jen v podpalubí, pokud jde o toto vyprávění), trochu jej tady vylíčím. Byl vysoký šest stop, měl skvělá ramena
a hruď jako vlnolam. Málokdy jsem viděl člověka tak svalnatého.
Od obličeje temně hnědého a osmahlého se oslnivě odrážela bělost
jeho zubů, v hlubokých stínech očí mu pluly vzpomínky, jež asi nebyly právě radostné. Jeho hlas hned prozradil, že je původem z Jihu.
Podle jeho pěkné postavy jsem soudil, že pochází z rodu štíhlých
horalů z Alleghanského pohoří ve Virginii. Když hlučná veselost
jeho kamarádů dosáhla vrcholu, muž se nepozorovaně vytratil a už
jsem ho nespatřil, až když se stal mým druhem na moři. Jeho společníci v několika minutách zpozorovali, že tam není, a protože byl
z nějakého důvodu nesmírně oblíben, začali křičet: „Bulkingtone!
Bulkingtone! Kde je Bulkington?“ a vyběhli z domu, aby ho hledali.
Bylo teď asi devět hodin a po nedávných orgiích se náhlé ticho
v nálevně zdálo nadpřirozené, takže jsem si bezmála začal blahopřát: právě předtím, než námořníci vešli, jsem dostal důmyslný
nápad.
Nikdo nespí rád s druhým v posteli. Opravdu, člověk nespí rád
ani s vlastním bratrem. Nevím, čím to je, ale lidé jsou rádi sami, když
spí. Akdybyste měli spát s neznámým cizincem v cizí hospodě cizího
města a kdyby ten cizinec byl harpunář, to byste pak měli námitek
ještě nekonečně víc. Ani to, že jsem námořník, mě nijak nepřesvědčovalo, že bych měl spát ve dvou právě já, a ne někdo jiný; vždyť na
 45 
moři námořníci nespí v posteli po dvou, stejně jako na souši nespí ve
dvou neženatí králové. Je pravda, že spí v jedné místnosti, ale každý
má své visuté lůžko, přikrývá se svou přikrývkou a spí ve své kůži.
Čím víc jsem o harpunáři uvažoval, tím víc se mi protivilo pomyšlení, že bych s ním měl spát. Když je to harpunář, je možno očekávat,
že jeho plátěné nebo vlněné prádlo nebude právě nejčistší a rozhodně ne nejjemnější. Celé tělo mě začalo svědět. A pak  bylo již
dost pozdě a můj slušný harpunář měl být dávno doma a pomýšlet
na spaní. Což kdyby se ke mně do postele svalil o půlnoci  poznám
snad, z jaké hnusné díry přichází?
„Hostinský! Rozmyslil jsem si to s tím harpunářem.  Nebudu
s ním spát. Zkusím to tady na lavici.“
„Jak je libo. Lituji, že vám nemohu dát ubrus místo matrace, to
prkno tady je zatraceně hrbolaté “ říkal, ohmatávaje suky a zářezy. „Ale počkejte, vy hrdino. Mám za výčepem hoblík  počkejte,
povídám, já vám udělám trochu pohodlí.“ Přinesl hoblík, a oprášiv
lavici starým hedvábným kapesníkem, začal mou postel usilovně
hoblovat, zubě se přitom jako opice. Hoblovačky odletovaly vpravo vlevo, až konečně želízko hoblíku narazilo na nezničitelný suk.
Hostinský si div nevykloubil zápěstí  poprosil jsem ho, aby toho
proboha nechal  že postel je už hladká a že stejně nevím, jak by
všechny hoblíky světa mohly proměnit jedlové dřevo v prachovou
peřinu. S novým úšklebkem shrábl hostinský hoblovačky se země,
hodil je do velkých kamen uprostřed nálevny a šel si po své práci;
mne ponechal mému přemítání.
Nyní jsem změřil lavici a shledal, že je o stopu kratší, než potřebuji; ale to by se dalo napravit židlí. Lavice byla také o stopu užší
a druhá lavice v nálevně byla asi o čtyři palce vyšší než lavice ohoblovaná  takže se nijak nedaly spřáhnout. Potom jsem první lavici
postavil na jediné volné místo podél stěny a při zdi nechal malou
mezeru  útulek pro svá záda. Brzo jsem však shledal, že tam na mne
táhne od okna tak studeně, že tam nemohu zůstat. Nadto se ještě
se vzdušným proudem zpod okna potkával jiný proud zpode dveří,
 46 
které nedoléhaly, a oba společně vytvářely řadu malých větrných
vírů právě poblíž místa, kde jsem chtěl strávit noc.
Čert aby vzal toho harpunáře, říkal jsem si; ale počkejme, nemohl
bych ho předběhnout? Zastrčit dveře zevnitř, vskočit do jeho postele
a nedat se vyburcovat ani nejprudším bušením? Myšlenka to nebyla
špatná; ale když jsem o ní znova uvažoval, zavrhl jsem ji. Kdo mi
může zaručit, že jakmile nazítří vystrčím hlavu ze světnice, nebude
stát harpunář v předsíni, připraven srazit mě k zemi?
Rozhlížel jsem se kolkolem a shledal, že nemohu jinam než do cizí
postele, mám-li se jakž takž vyspat. Uvažoval jsem tedy, nejsem-li
proti tomu neznámému harpunáři zaujat neprávem. Raději snad
ještě chvíli počkám; musí už brzo přijít. Potom se na něj důkladně
podívám, a možná že se nám bude konec konců příjemně a dobře
spolu spát.
Ač se ostatní nocležníci trousili po jednom, po dvou, po třech
domů a šli spat, po mém harpunáři nebylo vidu ani slechu.
„Pane hostinský,“ řekl jsem, „co je to zač, ten chlapík? Přichází
vždycky tak pozdě?“ Do dvanácti už mnoho nescházelo.
Hostinský se opět zachechtal svým suchým smíchem, jako by
se nesmírně bavil něčím, čemu já nerozumím. „To ne,“ odpověděl,
„obyčejně přichází brzy  včas do postele, včas z postele  to víte,
ranní ptáče dál doskáče. Dnes šel prodávat, víte, ale nechápu, proč
se tak opozdil, možná že svou hlavu nemůže prodat.“
„Nemůže prodat svou hlavu? Nepovídejte! Co mi to chcete namluvit?“ začal jsem se vztekat. „Chcete říci, hostinský, že se váš harpunář v tuto požehnanou sobotní noc či spíše za nedělního rána
zabývá opravdu tím, že nabízí svou hlavu po městě ke koupi?“
„Docela tak,“ přisvědčil hostinský, „a já mu říkal, že ji tady neprodá, protože už není poptávka.“
„Po čem?“
„Inu po hlavách přece! Což není na světě hlav nadbytek?“
„Poslechněte, hostinský,“ řekl jsem klidně, „přestaňte mě bavit
tou povídačkou  nejsem přece zelenáč.“
 47 
„Snad ne,“ vzal polínko a přiřezával si párátko, „ale myslím, že
budete pěkně zmodřený, uslyší-li ten harpunář, jak pomlouváte jeho
hlavu.“
„Rozbiju mu ji,“ zvolal jsem nyní, dopálen opět nesvědomitým
tlacháním hostinského.
„Už je rozbitá,“ řekl.
„Rozbitá?“ opakoval jsem, „opravdu rozbitá?“
„Toť se rozumí, a právě proto ji, myslím, nemůže prodat.“
„Pane hostinský,“ řekl jsem, přistupuje k němu, chladný jako sopka Hekla za sněhové vánice, „pane hostinský, přestaňte žvanit. Vy
a já si musíme navzájem porozumět, a to bez otálení. Přišel jsem
do vašeho domu a požádal o nocleh; řekl jste mi, že mi můžete poskytnout jen půl postele, poněvadž druhá polovina patří nějakému
harpunáři. A o tomhle harpunáři, kterého jsem ještě neviděl, stále
vyprávíte bláznivé historky, mně na zlost, a snažíte se, abych měl
nepříjemný pocit, když pomyslím, že ten muž má, jak jste určil, se
mnou spát  a to je, pane hostinský, sousedství nadmíru intimní
a vyžaduje svrchované důvěry. Žádám vás nyní, abyste se vyjádřil
a pověděl mi, co je zač ten harpunář a bude-li pro mne naprosto
bezpečné strávit s ním noc. A především, buďte tak laskav a odvolejte tvrzení, že prodává svou hlavu. Kdyby to bylo pravda, svědčilo
by to jen o tom, že harpunář je úplný blázen, a mně ani nenapadne
spát se šílencem. A vy, pane, míním vás, pane hostinský, vy, pane,
poněvadž jste mě k tomu vědomě přemlouval, vydáváte se v nebezpečí, že budete stíhán pro zločin.“
„Nu,“ řekl hostinský a zhluboka nabral dech, „to je hezky dlouhé
kázání na chlapíka, který toho mnoho nenamluví. Ale jen klid, hochu! Tenhle harpunář, o kterém jsem vám povídal, se právě vrátil
z jižních moří, kde nakoupil několik balzamovaných novozélandských hlav (to je velká zvláštnost, víte) a všechny prodal, až na jednu. Dnes večer se pokouší prodat tu poslední, poněvadž zítra je
neděle a nehodilo by se, aby běhal po ulicích a prodával lidské hlavy,
když lidé chodí do kostela. Minulou neděli to chtěl udělat, ale zarazil
 48 
jsem ho, právě když vycházel ze dveří  měl čtyři hlavy přivázané
na provázku, jako by nesl jen pletenec cibule.“
Toto vyprávění vysvětlilo záhadu jinak nepochopitelnou a ukázalo, že hostinský přece jen neměl v úmyslu tropit si ze mne žerty 
ale co jsem si přitom měl myslit o harpunáři, který zůstal venku po
celý sobotní večer až do té boží neděle a zabýval se kanibalským
kšeftováním, totiž prodáváním hlav mrtvých modloslužebníků?
„Pane hostinský, ten harpunář je zaručeně nebezpečný člověk.“
„Platí řádně,“ zněla odpověď. „Ale dejte si říci, už je moc pozdě,
sviňte plachty. Je to krásná postel, Sally a já jsme v ní strávili svatební
noc. Pro dva je v ní místa habaděj, mohou kolem sebe i kopat; je to
nesmírně velká postel. Než jsme ji přenechali hostům, Sally dávala
Sama a malého Johna do nohou. Ale jednou v noci se mi něco zdálo,
a jak jsem sebou házel, Sam se najednou octl na podlaze a div si
nezlomil ruku. Sally potom řekla, že to takhle dál nejde. Pojďte se
mnou, hned vám ji ukáži.“ Při těchto slovech zapálil svíčku a držel
ji přede mnou, aby mi posvítil na cestu. Ale já jsem ještě váhal.
Hostinský se podíval na hodiny v koutě a zvolal: „Už je neděle  to
už dnes harpunáře neuvidíte. Jistě zakotvil někde jinde  tak jen
pojďte; pojďte. Nebo nechcete?“
Chvíli jsem se rozmýšlel a potom jsme šli po schodech nahoru.
Uvedl mě do pokojíka studeného jako škeble. Byla tam opravdu
ohromná postel, skoro tak velká, že by v ní mohli spát čtyři harpunáři vedle sebe.
„Tak,“ řekl hostinský, postaviv svíčku na starou zborcenou námořnickou truhlu, jež tu byla podstavcem pro umyvadlo i stolem.
„Tak si udělejte pohodlí a dobrou noc vám přeju.“ Já zatím prohlížel
postel, a když jsem se otočil, hostinský byl už pryč.
Odhrnul jsem přikrývku a naklonil se nad lůžko. Nebylo sice elegantní, ale zřejmě docela slušné. Potom jsem se rozhlédl po ložnici.
Kromě postele a stolu jsem neviděl jiný nábytek, jenom hrubou polici, čtyři stěny a před krbem lepenkovou zástěnu s obrazem muže
zasahujícího velrybu. Pak tu byly ještě nějaké věci, které zřejmě
nepatřily k zařízení; síťové lůžko, svinuté a hozené do kouta na
 49 
podlahu; dále velký námořnický vak s harpunářovým prádlem, patrně místo kufru, užívaného na souši. Na polici nad ohništěm byl
mimoto balíček nevídaných kostěných háčků na ryby a v hlavách
postele stála dlouhá harpuna.
Ale co to tu leží na truhle? Zvedl jsem to a přidržel až ke světlu,
ohmatával jsem to, očichával a vůbec jsem se všemožně pokoušel
uspokojit svou zvědavost. Vypadalo to ještě nejspíš jako velká rohožka přede dveřmi, na okrajích ozdobená malými zvonivými přívěsky, jež připomínaly ozdoby z bodlin dikobraza na indiánských
mokasínech. Uprostřed rohožky byla díra nebo rozparek jako u jihoamerických plášťů ponchos. Je možné, aby si jen trochu rozumný
harpunář oblékl rohožku a procházel se takto vyšňořen ulicemi
některého křesťanského města? Navlékl jsem si to, abych to zkusil,
a táhlo mě to dolů jako rybářský koš, neboť to bylo neobyčejně huňaté a tlusté a myslím i trochu vlhké, jako kdyby to onen tajemný
harpunář nosil v dešti. Šel jsem s tím ke střepu zrcadla, připevněnému na stěnu  ne, něco takového jsem jakživ neviděl. Strhl jsem
to se sebe tak rychle, že jsem si odřel krk.
Usedl jsem na pelest postele a přemýšlel o harpunáři, který prodává lidské hlavy, a o jeho rohožce. Když jsem se už dost napřemýšlel na pelesti, vstal jsem, svlékl námořnickou kazajku a stanul zamyšleně uprostřed místnosti. Potom jsem svlékl kabát a přemýšlel
dál jen v košili. Jenže teď už mi bylo chladno, poněvadž jsem byl
zpola odstrojen; také jsem si připomněl poznámku hostinského, že
sem harpunář na noc nepřijde, když už je tak pozdě, a dál už jsem
se nerozmýšlel: svléknuv kalhoty a boty, sfoukl jsem světlo, vskočil
do postele a poručil se pod ochranu boží.
Nevím, nebyla-li matrace vycpána kukuřičnými košťály nebo
střepy z nádobí, ale převaloval jsem se dosti dlouho a nemohl
usnout. Konečně mě přemohla dřímota a byl jsem už na nejlepší cestě k hlubokému spánku; vtom jsem zaslechl těžké kroky na
chodbě a viděl jsem, jak štěrbinou pode dveřmi proniká do ložnice
záblesk světla.
 50 
Pánbůh s námi! řekl jsem si, to je jistě ten harpunář, ďábelský
podomní obchodník s hlavami! Zůstal jsem však nehybně ležet,
pevně rozhodnut, že ani nemuknu, dokud na mne nepromluví. Cizinec vešel, v jedné ruce světlo, v druhé tu novozélandskou hlavu,
postavil svíčku na podlahu v koutě, hezký kousek ode mne, a začal
rozvazovat zauzlené šňůry na velkém vaku, který, jak jsem už řekl,
byl v místnosti. Dychtil jsem spatřit jeho obličej, ale muž měl tvář
odvrácenou, pokud rozvazoval vak. Když byl hotov, obrátil se  pane
Bože, jaký to pohled! Jaký to obličej! Tmavý, zarudlý, nažloutlý, tu
a tam posázený velkými černavými čtverci. Ano, právě tak jsem si
to představoval, je to strašný spoluspáč; byl ve rvačce hrozně pořezán a přichází rovnou od lékaře. V tu chvíli však obrátil obličej
náhodou ke světlu a já jsem zřetelně viděl, že ty černé čtverce na
jeho tvářích vůbec nejsou náplasti. Byly to jakési skvrny. Zpočátku
jsem nevěděl, co si mám o tom myslit, ale brzy jsem začal tušit
pravdu. Vzpomněl jsem si na vyprávění o jednom bělochovi  také
velrybáři  který upadl do rukou lidojedů, a oni ho otetovali. Usoudil
jsem, že tento harpunář za svých dalekých plaveb zažil podobné
dobrodružství. Ostatně  co na tom záleží, řekl jsem si. Vždyť je to
jenom jeho zevnějšek. Člověk může být poctivý, ať vězí v jakékoli
kůži. Ale jak si potom vysvětlit nezvyklou barvu pleti kolem tetování, která nemá nic společného s vytetovanými čtverci? Zajisté to
nebude nic než řádné tropické ožehnutí; ale nikdy jsem neslyšel, že
by tropické slunce opálilo bělocha až do rudožluta. Nebyl jsem však
nikdy v jižních mořích, kde slunce má snad takový zvláštní účinek
na pleť. Zatímco se mi tyto myšlenky kmitaly hlavou jako blesky,
harpunář mě ještě nezpozoroval. Když po některých obtížích rozvázal svůj vak, začal se v něm hrabat a posléze z něho vytáhl jakýsi
tomahavk a sáček z tulení kůže se srstí. Položil tyto věci na starou
truhlu uprostřed světnice, vzal do ruky novozélandskou hlavu 
příšernou to věc  a vstrčil ji do vaku. Potom sňal klobouk  nový
vysoký kastor  a já jsem div nevykřikl novým překvapením. Na
hlavě neměl vlasy  aspoň ne tolik, aby to stálo za řeč  nic než slabý
skalpový chomáč na temeni, zatočený k čelu. Jeho zarudlá hlava teď
 51 
vypadala jako plesnivá lebka. Nebýt toho, že cizinec stál mezi mnou
a dveřmi, byl bych z nich vyletěl rychleji, než jsem kdy zhltl večeři.
V této situaci mě napadlo, že bych mohl vyskočit oknem, ale bylo
to první poschodí, do dvora. Nejsem zbabělec, ale co si myslit o tomhle ničemném rudochovi, který prodává hlavy? Na to můj rozum
nestačil. Nevědomost je matkou strachu. Přiznám se, harpunáře
jsem se v tu chvíli tolik bál, jako by to byl sám ďábel, který se za
noční tmy vloupal do mého pokoje. Opravdu, tolik jsem se ho bál, že
jsem ani neměl odvahu jej oslovit a požádat o uspokojivé vysvětlení
toho, co mi u něho připadalo nevysvětlitelné.
Zatím se harpunář svlékal a ukázal konečně svou hruď a ramena.
Jako že jsem živ, tyto části těla měl pokryty stejnými čtverci jako
obličej. Rovněž po celých zádech samé tmavé čtverce. Jako kdyby byl
prožil třicetiletou válku a utekl z ní v košili z náplatí. Dokonce nohy
byly otetovány, jako by hejno tmavozelených žab šplhalo po kmenech mladých palem. Teď bylo docela jasné, že je to nějaký odporný
divoch, který připlul do této křesťanské země na velrybářské lodi
z jižních moří. Mrazilo mě při tom pomyšlení. Podomní prodavač
hlav  kdož ví, zda neprodával hlavy svých bratrů. Což kdyby dostal
zálusk na moji  proboha! Jen se podívejte na ten tomahavk!
Nebylo ani kdy třást se hrůzou, protože divoch se teď dal do
něčeho, co zplna upoutalo mou pozornost a přesvědčilo mě, že je
to opravdu pohan. Přistoupil k svému těžkému krátkému kabátu
s kápí, který měl pověšený na židli, hrabal v kapsách a konečně vytáhl podivnou znetvořenou sošku s hrbem na zádech, navlas stejné
barvy jako třídenní novorozeně v Kongu. Vzpomenuv na balzamovanou hlavu, myslil jsem nejdřív, že tento černý panák je opravdové
dítě, uchované nějakým podobným způsobem. Ale když jsem viděl,
že to není nijak ohebné a že se to leskne bezmála jako leštěný eben,
usoudil jsem, že to nebude nic jiného než dřevěný bůžek, a měl jsem
pravdu. Divoch teď přistoupil k prázdnému krbu, odstranil lepenkovou zástěnu a postavil hrbatou loutku jako kuželku mezi železné
kozlíky. Postranice krbu a všechny cihly uvnitř byly pokryty sazemi,
 52 
takže jsem si pomyslil, že krb je velmi vhodným oltáříkem nebo
kapličkou pro jeho konžského bůžka.
Upřel jsem tedy oči na sošku zpola zakrytou, ač mi přitom nebylo
dvakrát dobře, abych viděl, co se bude dít. Cizinec nejdříve vytáhl
z kapsy kabátu dvě hrsti hoblovaček a položil je opatrně před bůžka; navrch potom dal kousek námořnického sucharu, hoblovačky
zapálil plamenem svíce a rozdmýchával ohníček v obětní plamen.
Když několikrát spěšně sáhl do ohníčku a pak prsty ještě rychleji
z plamene vytáhl (a jak se zdálo, řádně si je popálil), podařilo se
mu vytáhnout suchar. Potom ofoukal spáleninu i popel a zdvořile
nabídl suchar černouškovi. Ale ďáblíkovi se tato suchá strava asi
vůbec nezamlouvala; ani nepohnul rty. Všechny ty divné kejkle byly
doprovázeny ještě podivnějšími hrdelními zvuky  modloslužebník
se podle všeho zpěvavě modlil nebo zpíval nějaký pohanský žalm;
pitvořil se přitom nadmíru nepřirozeně. Konečně uhasil oheň, docela neobřadně sebral bůžka a vstrčil ho opět do kapsy kabátu, jako
když lovec zastrkuje mrtvou sluku.
Všechny ty podivné obřady jen stupňovaly mou stísněnost. Akdyž
jsem viděl, že teď doopravdy míní skončit přípravy ahupnout ke mně
do postele, měl jsem za to, že je svrchovaný čas, abych zlomil kouzlo,
které mě tak dlouho svíralo  teď nebo nikdy, ještě než zhasí světlo.
Ale ta chvíle, kdy jsem uvažoval, co říci, byla osudná. Harpunář
zvedl z truhly tomahavk, chvilku zkoumal jeho hlavici, potom jej přiblížil k světlu, a přiloživ ústa k držadlu, vyfoukl mračno tabákového
kouře. Hned potom zhaslo světlo a ten divoký lidojed s tomahavkem
v zubech skočil ke mně do postele. Bezděčně jsem vykřikl. Harpunář
zařval úžasem a začal po mně hmatat.
Vykoktal jsem, ani nevím co, odvalil jsem se od něho co nejdále
ke stěně a zapřísahal ho, ať už je kdo chce, aby byl klidný a nechal
mě vstát a opět rozsvítit. Ale jeho hrdelní odpověď mě rázem přesvědčila, že smysl mých slov chápe špatně.
„Kdo čerta ty?“  řekl konečně  „ty mluvit ne  zatraceně, já
zabít.“ Po těchto slovech začal nade mnou poletovat tomahavk,
v temnu svítící.
 53 
„Hostinský, proboha, Petře Rakvi!“ křičel jsem. „Hostinský! Stráž!
Pane Rakvi! Andělé, zachraňte mě!“
„Mluvit, říkat, kdo ty, nebo zatraceně, já zabít!“ opět zavrčel lidojed, a jak hrozivě mával tomahavkem, rozhazoval kolem mne horký
tabákový popel, takže jsem se obával, že mi chytne prádlo. Díky
Bohu, v tom okamžiku vešel do pokoje hostinský se světlem v ruce.
Vyskočil jsem z postele a utíkal k němu.
„Už se nebojte,“ řekl, opět se zubě, „tady Kvíkveg by vám nezkřivil
ani vlásek na hlavě.“
„Nechte toho šklebení,“ vzkřikl jsem. „Pročpak jste mi neřekl, že
ten ďábelský harpunář je lidožrout?“
„Myslil jsem, že to víte; neříkal jsem vám, že prodává hlavy po
městě? Jen zas vlezte do postele a spěte. Kvíkvegu, koukej  ty rozumět mně, já rozumět tobě  tenhle muž spát tady  ty rozumět?“
„Já rozumět moc,“ zabručel Kvíkveg, dýmaje ze své dýmky a sedě
zpříma na posteli.
„Ty vleze tam,“ dodal a mávl na mne svým tomahavkem. Odhodil
pokrývku stranou. Učinil to nejen slušně, ale i laskavě a příjemně.
Chvíli jsem stál a díval se na něho. Byl sice tetován, ale celkem to
bylo stvoření čisté a příjemné. Proč jsem se tolik rozčiloval, myslil
jsem si  vždyť je to člověk zrovna jako já. Má stejný důvod, aby se
bál mne jako já jeho. Raději spát se střízlivým lidojedem než s opilým křesťanem.
„Pane hostinský,“ řekl jsem, „požádejte ho, aby odložil svůj tomahavk nebo dýmku či jak tomu říkáte; zkrátka, řekněte mu, aby
přestal kouřit, a já s ním budu spát. Nemám rád, když někdo vedle
mne v posteli kouří. Je to nebezpečné. Ostatně, nejsem ani pojištěn.“
Když to bylo řečeno Kvíkvegovi, okamžitě uposlechl a znovu mi
zdvořile pokynul, abych šel do postele  odvaliv se na stranu, jako
by chtěl říci  nedotknu se ani tvé nohy.
„Dobrou noc, pane hostinský,“ řekl jsem, „můžete jít.“
Odebral jsem se na lůžko a nikdy v životě jsem nespal lépe.
 54 
IV.
PŘIKRÝVKA
Když jsem se nazítří za bílého dne probudil, shledal jsem, že Kvíkvegova paže je ovinuta kolem mne nesmírně láskyplně a oddaně. Někdo by si mohl bezmála myslit, že jsem jeho manželka. Přikrývka
byla sešívaná z různobarevných kusů, plná zvláštních malých mnohobarevných čtverečků a trojúhelníků. Jeho paže, tetovaná po celé
délce nekonečným krétským bludištěm obrazů, z nichž se žádný
odstínem nepodobal druhému  snad proto, že paže byla na moři
vystavena slunci a stínu nesoustavně, poněvadž rukávy košile bývají
vyhrnuty v různých dobách nestejně  ta paže, musím říci, vypadala
jako pruh naší sešívané přikrývky. Opravdu, když jsem se probudil
a jeho paže ležela na přikrývce, stěží jsem ji od ní rozeznal, tak barvy
splývaly; jen podle tíhy a tlaku jsem poznal, že mě Kvíkveg objímá.
Měl jsem divné pocity. Dovolte, pokusím se je vysvětlit. Vzpomínám si, že se mi přihodilo něco podobného ještě v dětství; nikdy
jsem si nebyl zcela jist, byl-li to sen či skutečnost. Takhle to bylo.
Provedl jsem nějaké darebáctví  myslím, že jsem se pokoušel vlézt
do komína, poněvadž jsem před několika dny viděl kominíka, jak
tam leze. Moje macecha, jež mě beztoho neustále bila nebo mě posílala bez večeře spat, vytáhla mě za nohu z komína a poslala mě
do postele, neohlížejíc se na to, že jsou dvě hodiny odpoledne, dne
21. června, nejdelšího dne v roce na naší polokouli. Bylo mi hrozně. Nedalo se nic dělat, proto jsem šel nahoru do svého pokojíčka
v druhém patře, svlékal jsem se co nejpomaleji, jen abych zabil čas,
a s hořkým povzdechem jsem zalezl pod přikrývku.
Tam jsem ležel, sklíčeně si vypočítávaje, že musí uplynout šestnáct hodin, než budu moci očekávat vzkříšení. Šestnáct hodin v posteli! Už při tom pomyšlení mě bolelo v kříži. A k tomu bylo tak
světlo; slunce svítilo do okna, na ulici hlučně rachotily povozy a po
celém domě se ozývaly veselé hlasy. Bylo mi hůř a hůře  až konečně
jsem vstal, oblékl se a v punčochách jsem se tiše kradl dolů. Vyhledal
 55 
jsem macechu, padl před ní na kolena a prosil ji jako o zvláštní milost, aby mi za mé uličnictví pořádně nabila. Ať mě potrestá jakkoli,
jen ať nemusím tak nesnesitelně dlouho ležet v posteli. Byla to však
macecha ze všech nejlepší a nejsvědomitější, a já se musel vrátit do
svého pokoje. Po několik hodin jsem tam ležel s otevřenýma očima
a bylo mi tak bídně, že jsem už nikdy nic takového nepocítil, ani při
pozdějších velkých neštěstích. Konečně jsem asi upadl v neklidný,
děsivý spánek; probíral jsem se z něho pomalu  napolo ještě ponořen ve sny  a otevřel jsem oči; pokoj, dříve zalitý slunečním
světlem, byl nyní pohroužen v úplnou temnotu. V tu chvíli jsem
se celý zachvěl, nic nebylo vidět, nic nebylo slyšet, připadalo mi
však, že v mé ruce spočívá ruka nadpřirozená. Má paže ležela na
přikrývce a bezejmenný, nepředstavitelný, mlčenlivý přízrak nebo
tělo, kterému ruka patřila, jako by seděl u mé postele. Připadalo mi,
že věky se kladou na věky, jak jsem tam ležel, ztuhlý nejděsivějšími
obavami, neodvažuje se odtáhnout ruku; a přece jsem si přitom
myslil, že kdybych jí mohl jen maličko pohnout, zlomím to hrozné
kouzlo. Nevím, jak toto vědomí konečně pominulo. Ale když jsem se
ráno probudil, s hrůzou jsem se rozpomněl na celý zážitek a potom
jsem se po celé dny a týdny a měsíce utápěl v marných pokusech
o vysvětlení té záhady. Ještě dnes se tím často obírám.
Odmyslíme-li si hrozný strach, pak ovšem mé pocity ve chvíli,
kdy jsem tu nadpřirozenou ruku cítil ve své, byly svou zvláštností
velmi podobné těm, které jsem zakoušel při probuzení, když jsem
viděl, že mě objímá Kvíkvegova pohanská paže. Pomalu se mi vybavovaly události uplynulé noci, střízlivě, kousek po kousku, a ze
všeho zůstával jen dojem komičnosti. Ač jsem se pokusil pohnout
jeho rukou  uvolnit manželské sevření  přece mě spící harpunář
stále tiskl tak pevně, jako by nás mohla od sebe odloučit jen smrt.
Pokusil jsem se ho probudit  „Kvíkvegu!“  ale on odpovídal jen
chrápáním. Potom jsem se převalil s pocitem, jako bych měl krk
v koňském chomoutu. Náhle jsem ucítil slabé škrábnutí. Odhodil
jsem přikrývku a hle! vedle divocha odpočíval tomahavk, jako by
to bylo nemluvně s ostrou tváří. To jsem v pěkné bryndě, věru;
 56 
za bílého dne v cizím domě v posteli s lidojedem a tomahavkem!
„Kvíkvegu!  buď tak hodný, Kvíkvegu, probuď se!“ Teprve po dlouhém třepání a hlasitých a neustálých výtkách, že je neslušné, aby
muž objímal tak manželsky svého kamaráda, podařilo se mi dostat
z něho zabručení. Potom odtáhl paži, otřásl se jako novofundlandský pes, který právě vylezl z vody, posadil se na posteli strnule jako
kůl a díval se na mne. Mnul si oči, jako by se nemohl upamatovat,
kde se tu beru, ale brzy mu zřejmě začalo tak trochu svítat. Ležel
jsem klidně a bez obav jsem si prohlížel tohoto podivného tvora.
Když si konečně uvědomil, jakého má spoluspáče, a smířil se s tou
skutečností, vyskočil na podlahu a jistými znameními a zvuky mi
naznačil, budu-li si přát, že se nejdříve oblékne on a potom mi ponechá celý pokoj, abych se mohl oblékat o samotě. Kvíkvegu, řekl
jsem si, to je za těchto okolností předehra docela civilizovaná. Divoši
mají opravdu vrozený smysl pro ohleduplnost, říkejte si, co chcete;
je úžasné, jak bytostná je jejich zdvořilost. Činím Kvíkvegovi tuto
zvláštní poklonu, poněvadž se mnou jednal s takovým ohledem a šetrností, kdežto já se prohřešil velkou hrubostí; civěl jsem na něho
z postele a pozoroval všechny jeho pohyby při oblékání, neboť na
chvíli u mne zvědavost zvítězila nad slušným vychováním. Nedivte
se, vždyť člověka, jako byl Kvíkveg, neuvidíte každý den a jeho chování stálo za neobvyklou pozornost.
Začal se oblékat od hlavy, narazil si nejprve kastorový klobouk 
mimochodem hodně vysoký  a pak začal shánět boty, ač byl ještě
bez kalhot. Proč to dělal, věru nedovedu říci  ale jeho dalším počinem bylo, že se vtěsnal  s botami v rukou a kloboukem na hlavě  pod postel. Podle různého hekání a napínání jsem soudil, že se
namáhá s obouváním, ačkoli pokud vím, žádné pravidlo slušnosti od
nikoho nežádá, aby se při obouvání skrýval. Ale Kvíkveg, jak vidíte,
byl v přechodném stadiu  ani housenka, ani motýl. Byl jen natolik
civilizován, že ukazoval svou cizokrajnost co možná nejpodivněji.
Jeho výchova nebyla dosud skončena. Ještě nematuroval. Kdyby
nebyl trochu civilizován, byl by se možná vůbec netrápil s botami;
a kdyby nebyl stále ještě divochem, ani ve snu by ho nenapadlo lézt
 57 
při obouvání pod postel. Konečně se objevil  klobouk měl hodně
pomačkaný a sražený přes oči  a začal našlapovat a kulhat po pokoji, jako by na boty nebyl dost zvyklý; zřejmě ho při prvním náporu
pronikavého jitřního chladu tlačil a trýznil jeho pár vlhkých, svraštělých bot z hověziny  podle všeho neušitých na míru.
Povšiml jsem si teď, že okno nemá záclony a že sem je přes úzkou
ulici z protějšího domu dobře vidět, a uvědomil jsem si, jak málo
slušný je Kvíkveg, když má na sobě o málo více než klobouk a boty;
poprosil jsem ho tedy, jak nejlépe jsem dovedl, aby si s oblékáním
pospíšil a zejména aby si co nejrychleji natáhl kalhoty. Uposlechl
a začal se mýt. V tu ranní dobu by si každý křesťan umyl obličej, ale
Kvíkveg se k mému úžasu spokojil s omytím hrudi, paží a rukou.
Potom oblékl vestu, a uchopiv kus tvrdého mýdla z umyvadla na
stole, ponořil je do vody a začal si mydlit tvář. Dával jsem pozor,
kde asi má břitvu, on však, hleďme, vzal harpunu stojící u postele, oddělal dlouhé dřevěné držadlo, stáhl chránítko ze špice, ostří
trochu obtáhl na botě, přistoupil k střípku zrcadla na stěně a začal
energicky škrabat či spíše harpunovat své tváře. Kvíkvegu, myslím
si, takhle užíváš Rogerovy nejlepší oceli po čertech důkladně! Později  když jsem poznal, z jaké znamenité oceli jsou špice harpuny
a jak nesmírně ostré jsou vždy její dlouhé a rovné kraje, už jsem se
tolik nedivil takovémuto holení.
Kvíkveg se brzy dooblékl a pyšně vypochodoval z pokoje, zahalen
do velké, tlusté lodivodské kazajky a třímaje svou harpunu jako
maršálskou hůl.
 58 
V.
SNÍDANĚ
Rychle jsem následoval jeho příkladu, sešel do nálevny a docela
přátelsky jsem se tam pozdravil se zubícím se hostinským. Nehněval
jsem se na něho, ačkoli si mě nemálo dobíral pro mého spoluspáče.
Zdravý smích je tuze dobrá věc, a nadto příliš vzácná  tím hůře
pro nás! Když některý člověk už sám sebou dává někomu námět
pro dobrý vtip, ať tedy neuhýbá, naopak, ať ochotně dovolí, aby se
na jeho účet lidé zasmáli, člověk, který má v sobě od přírody něco
blahodárně směšného, má věru daleko víc, než byste myslili.
Nálevna byla plná strávníků, kteří sem zapadli minulého večera
a které jsem si ještě ani dobře neprohlédl. Byli to skoro samí velrybáři: první důstojníci, druzí a třetí důstojníci, lodní tesaři, lodní bednáři, lodní kováři i harpunáři a námořníci z lodní služby  osmahlá
a svalnatá společnost s bujnými plnovousy, neostříhaná, ošumělá
společnost, vesměs vnámořnických kazajkách jako ve vycházkovém
obleku.
Dalo se docela lehko odhadnout, jak dlouho je který na souši.
Zdravé tváře tohoto mladíka mají barvu hrušky osmahlé sluncem
a řekli byste, že i tak muškátově voní; jistě to není víc než tři dny,
co se vrátil z plavby do Indie. Muž vedle něho je jen o nějaký odstín
světlejší, dalo by se říci, že má nádech do mahagonova. Pleť třetího
stále ještě zůstává tropicky hnědá, ale přece již trochu vybledla, ten
je bezpochyby už celé týdny na pevnině. Kdo se však mohl vyrovnat
Kvíkvegovi? Jeho tvář pruhovaná různými barvami jako by pruh za
pruhem postupně ukazovala různá klimatická pásma, připomínajíc
tak západní svahy And.
„Ke žlabu, hola!“ zvolal teď hostinský a otevřel dveře dokořán.
Šli jsme k snídani.
Říká se, že lidé, kteří se podívají do světa, se umějí nenuceně chovat a nabudou společenské jistoty. Ale vždy tomu tak není: Ledyard,
slavný novoanglický cestovatel, a Mungo Park, skotský cestovatel,
 59 
měli nejméně jistoty v salonech. Patrně pouhé cestování napříč Sibiří na saních tažených psy, jako jezdil Ledyard, nebo dlouhá samotářská procházka  s prázdným žaludkem  v černém srdci Afriky, což
byl vrcholný výkon chudáka Munga  takovéhle cestování nebylo
tuším zrovna nejlepší prostředek, jak získat vznešenou společenskou uhlazenost. A přece jí lze nabýt většinou kdekoli.
Mám dobrý důvod, proč kladu tyto úvahy právě sem: sedaje ke
stolu, očekával jsem, že hned uslyším nějaké podařené historky
o lovu velryb, a nemálo mě překvapilo, že téměř všichni muži zachovávají hluboké mlčení. Anejen to: byli dokonce v rozpacích. Ano,
seděla tu smečka starých mořských vlků, z nichž mnozí se na širém
moři bez nejmenšího strachu pustili až k samým velrybám  ač
s nimi ještě neměli pražádnou zkušenost  a napadli je a zabili, ani
nemrkli, a tady seděli u stolu při společné snídani  všichni téhož
povolání, všichni stejných sklonů  a pohlíželi ostýchavě jeden na
druhého, jako by nebyli nikdy opustili stádo ovcí někde v Zelených
horách. Zvláštní podívaná na tyto stydlivé medvědy, na ty plaché
bojovníky s velrybami!
Pokud jde o Kvíkvega, nu, seděl mezi nimi  a náhodou dokonce
v čele stolu  a byl docela klidný. Pravda, nemohu příliš chválit jeho
chování. I největší obdivovatel by mu sotva shovívavě prominul,
že si k snídani vzal s sebou harpunu a bez rozpaků ji tu používal:
natahoval se s ní přes stůl, uváděje tím mnohé hlavy v nebezpečí,
a napichoval jí bifteky. Ale dělal to chladnokrevně a všichni víme,
že podle názoru většiny lidí chladnokrevné vystupování je vystupování uhlazené.
Nebudeme tu mluvit o všech Kvíkvegových zvláštnostech, jak
polykal kávu a horké žemle a jak pozorně a cele se věnoval polosyrovým biftekům. Stačí, řeknu-li, že po snídani odešel jako ostatní
do nálevny, zapálil si dýmku podobnou tomahavku a tam seděl, na
hlavě svůj nerozlučný klobouk, klidně zažíval a kouřil, kdežto já
jsem se vydal na procházku.
 60 
VI.
ULICE
Žasl-li jsem při pohledu na individuum tak cizokrajné, jako byl
Kvíkveg, pohybující se v slušné společnosti civilizovaného města,
tento úžas brzo zmizel, hned při první procházce ulicemi New Bedfordu za denního světla.
Na ulicích každého většího mořského přístavu často potkáme
blízko doků postavy nejpodivnějšího vzezření z cizích končin světa. I na Broadwayi a Chestnutu někdy námořníci ze Středozemního moře vrazí do polekaných dam. Regent Street není neznámá
námořníkům z Indie a Malajska; a v Bombaji, v Apollo Green, živí
Yankeeové často vyděsili domorodce. New Bedford však předčí
všechny přístavní ulice a námořní čtvrti. V těchto čtvrtích spatříte
jen námořníky, ale v New Bedfordu stojí na nárožích a rozprávějí
opravdoví lidojedi, praví divoši; mnozí z nich ještě mají na kostech
pohanské maso. Cizinec na nich div oči nenechá.
Ale vedle Fidžijců, Tingatobuarů, Erromangoanů, Panangianů
a Brightgianů a kromě divokých ukázek velrybářských mužstev,
která se motají po ulicích a nebudí pozornost, uvidíte tady ještě
jiné zjevy, podivnější, a jistě zábavnější. Do tohoto města přijíždějí
každý týden celé spousty nezkušených mužů z Vermontu a New
Hampshiru a všichni dychtí po výdělku a slávě z rybolovu. Jsou to
většinou mladí, statní chlapíci, kteří káceli lesy a teď chtějí odhodit sekeru a chopit se harpuny. Někteří jsou tak zelení jako Zelené
hory, odkud přišli. Někdy by člověk soudil, že je jim teprve několik
hodin. Podívejte se tamhle na toho chlapíka, co si vykračuje kolem
rohu! Má kastorový klobouk a dlouhý frak, je opásán námořnickým
opaskem a v pochvě má nůž. Tady přichází jiný, v nepromokavém
námořnickém klobouku a plášti z bombazetu.
Žádný švihák z města se nemůže vyrovnat švihákovi venkovskému  myslím opravdového venkovského ťulpasa  chlapíka,
který za psího počasí orá svých pár akrů v rukavičkách z jelenice,
 61 
poněvadž se bojí, že mu zhnědnou ruce. Když si takový venkovský
švihák usmyslí, že se musí proslavit, a připojí se proto k slavnému
velrybářstvu, měli byste vidět, jak komicky si počíná, když přijde
do přístavu. Když si objednává výstroj pro plavbu, poručí si rolničky na kazajku a lampasy na plátěné kalhoty. Ach ty venkovský
jelimánku! Jak strašně budou praskat ty lampasy při první skučící
vichřici, až budeš hnán i s lampasy, rolničkami a se vším ostatním
do tlamy orkánu!
Ale nemyslete si, že se toto slavné město může návštěvníkům pochlubit jen harpunáři, lidojedy a venkovskými jelimánky. Naprosto
ne. New Bedford je přece jen zvláštní místo. Nebýt nás, velrybářů,
byl by dnes tento kus země možná ve stavu stejně ubohém jako
pobřeží Labradoru. Některé končiny za městem každého odstrašují,
tak jsou vyprahlé. Snad v žádném městě v Nové Anglii se nežije tak
draho jako tady. Pravda, je to země tuku, ale ne jako Kanaan, který
je také zemí obilí a vína. Ulice nepřetékají mlékem, ani nejsou dlážděny na jaře čerstvými vejci. Apřece nikde v celé Americe nenajdete
více patricijských domů ani parků a zahrad skvělejších než v New
Bedfordu. Kde se tu vzaly? Jak vyrostly na zemi kdysi neplodné?
Jděte a podívejte se na železné harpuny, zdobící tak symbolicky
tamhletu vznešenou rezidenci, a najdete odpověď na svou otázku. Ano, všechny ty nádherné domy a květinové zahrady pocházejí
zAtlantického, Tichého a Indického oceánu. Všechny, od prvního do
posledního, byly zachyceny harpunou a přivlečeny sem z mořského
dna. Dokázal by Herr Alexander něco podobného?
Vypráví se, že vNew Bedfordu dávají otcové svým dcerám věnem
velrybu a neteře odbývají jedním delfínem. Chcete-li vidět nádhernou svatbu, musíte do New Bedfordu; povídá se, že tam v každém
domě mají nádrže oleje a každý večer bezstarostně vysvítí tolik
svíček z velrybího tuku, že by, nastavěny na sebe, dosáhly výšky
člověka.
V létě je na město radost pohledět; dlouhé třídy, vroubené krásnými javory, jsou jako ze zeleně a ze zlata. A v srpnu krásné a štědré
plané kaštany, větvící se jako svícny vysoko do vzduchu, nabízejí
 62 
chodcům vztyčené hrotité kužele svých soukvětí. Tak všemohoucí
je lidská dovednost: v mnohých čtvrtích New Bedfordu vytvořila
jásavé terasy květin tam, kde dříve byly jen holé skály, pohozené
v poslední den stvoření světa.
Ženy v New Bedfordu kvetou stejně jako jejich rudé růže. Růže
však kvetou jenom v létě, kdežto krásné růžičky na tvářích žen jsou
trvalé jako světlo sluneční v sedmém nebi. Jinde se jejich svěžesti
nic nevyrovná, jenom prý v Salemu, kde, jak jsem slyšel, dívky prý
tolik voní muškátem, že jejich milenci, námořníci, je cítí na míle od
břehu, jako kdyby se blížili k ostrovům Moluckým, a ne k puritánským písčinám.
 63 
VII.
KAPLE
V tomto New Bedfordu stojí velrybářská kaple a jen málo zasmušilých rybářů, kteří se zakrátko mají vydat na Indický nebo Tichý
oceán, sem v neděli nezajde. Já jsem k nim nepatřil.
Sotva jsem se vrátil zprvní ranní procházky, vyšel jsem znovu právě s tímto předsevzetím. Počasí se změnilo, místo jasného, slunečného chladna byla plískanice a mlha. Zahalen do ošumělého kalmuku,
razil jsem si cestu proti úporné vichřici. Vstoupiv do kaple, spatřil
jsem malé rozptýlené shromáždění námořníků, manželek námořníků a vdov po námořnících. Panovalo tu tlumené ticho, rušené pouze
jekem vichru. Mlčeli. Žádný věřící zřejmě nepřisedl k sousedovi, ale
úmyslně opodál, jako by každý ten tichý žal byl ostrovně osamělý
a nesdělitelný. Kněz dosud nepřišel a mlčenlivé ostrůvky mužů a žen
seděly a vytrvale se dívaly na několik mramorových desek s černými
rámy, zasazených do zdi po obou stranách kazatelny. Tři z nich zněly
asi takto, ale netvrdím, že je to doslovné znění:
__________
VĚNOVÁNO PAMÁTCE
JOHNA TALBOTA,
KTERÝ VE VĚKU OSMNÁCTI LET ZAHYNUL PÁDEM PŘES PALUBU
POBLÍŽ OSTROVA DESOLATION U PATAGONIE
1. LISTOPADU 1836.
TUTO DESKU MU DALA ZASADIT NA PAMÁTKU
JEHO SESTRA
__________
VĚNOVÁNO PAMÁTCE
ROBERTA LONGA, WILLISE ELLERYHO,
NATHANA COLEMANA,
WALTRA CANNYHO, SETHA MACYHO
 64 
A SAMUELA GLEIGA,
POSÁDKY JEDNOHO ČLUNU
LODI ELIZA,
KTEŘÍ BYLI ODVLEČENI Z DOHLEDU VELRYBOU
U POBŘEŽÍ
PACIFIKU
31. PROSINCE 1839.
TATO MRAMOROVÁ DESKA
BYLA TADY ZASAZENA JEJICH DRUHY NA LODI,
KTEŘÍ ZŮSTALI NAŽIVU
__________
VĚNOVÁNO
PAMÁTCE ZESNULÉHO
KAPITÁNA EZECHIELA HARDYHO,
KTERÝ BYL ZABIT VORVANĚM NA PŘÍDI SVÉHO ČLUNU
U POBŘEŽÍ JAPONSKA
3. SRPNA 1833.
TATO DESKA BYLA ZASAZENA
NA PAMÁTKU JEHO
VDOVOU
Setřásl jsem zmrzlý sníh ze zledovatělého klobouku a kabátu
a usedl jsem hned u dveří. Když jsem se pootočil, uviděl jsem k svému překvapení, že poblíž mne sedí Kvíkveg. Velebnost místa dojista
na něho působila: ve tváři se mu zračil údiv a nedůvěřivá zvědavost.
Divoch byl snad jediný, kdo si všiml mého příchodu, poněvadž jediný
neuměl číst, a tak nečetl ony mrazivé nápisy na stěně. Nevím, byl-li
přítomen některý příbuzný námořníků, jejichž jména tam byla napsána; při rybolovu se však stane tolik nezaznamenaných neštěstí
a výraz některých žen, nehledíc už na smuteční šaty, vyjadřoval
zřetelně trvalý zármutek, a tak jsem nepochyboval, že jsou tu shromážděni lidé, kterým účastný pohled na ty chmurné desky rozdírá
nezhojené srdce, až staré rány znovu krvácejí.
 65 
Ach! Vy, jejichž mrtví leží pohřbeni pod zeleným drnem, vy, kteří
stojíte mezi květinami a můžete říci  tady  tady leží můj milovaný,
vy neznáte bezútěšnost, která svírá ona srdce. Kolik trpké prázdnoty je v černě orámovaných mramorových deskách, pod nimiž neodpočívá žádný popel! Jaké zoufalství v těch nehybných nápisech!
Kolik smrtící nicoty a bezděčné nevíry je v těchto řádkách, jež jako
by rozleptávaly všechnu víru a odpíraly vzkříšení bytostem zahynuvším v neznámu a bez hrobu! Tyto desky by mohly být stejně
dobře v jeskynním chrámu na ostrově Elefanta jako tady.
V jakém sčítání živých tvorů jsou zahrnuti mrtví; proč se o nich
všeobecně praví, že nic nevyzradí, ačkoli mají více tajemství než
pověstné písčiny na pobřeží kentském? Proč ke jménu toho, kdo
se včera odebral na onen svět, připojujeme tak významné a nevěrecké slovo, a přece ho tak neoznačujeme, vydal-li se na plavbu do
nejvzdálenější Indie v tomto světě živých? Proč pojišťovny vyplácejí
životní pojistky nesmrtelných? V jakém věčném, nehybném strnutí a smrtelném, beznadějném spánku dosud leží pradávný Adam,
který zemřel před plnými šedesáti stoletími? Proč stále odmítáme
radovat se z osudu těch, o kterých přece tvrdíme, že sídlí v nevýslovné blaženosti? Proč všichni živí tak usilují umlčet všechny mrtvé?
Proč jen pouhá pověst o klepání v hrobce poděsí celé město? To
všechno má svůj smysl.
Vždyť víra se živí jako šakal mezi hroby a právě z těchto hříšných
pochybností čerpá nejživotnější naději.
Netřeba líčit, s jakými pocity jsem se díval na ty mramorové desky v předvečer své nantucketské plavby a jak jsem z nich v šeru onoho zamračeného, truchlivého dne četl osud velrybářů, kteří odešli
přede mnou. Ano, Izmaeli, stejný osud čeká třebas i tebe! Ale nějak
jsem se rozveselil. Příjemné nutkání odcestovat, pěkné vyhlídky na
povýšení, tuším  ano, velrybářský člun mi dá dekret nesmrtelnosti.
Ano, v tomto velrybářském řemesle číhá smrt  nevýslovně rychlé,
zmatené odeslání člověka na věčnost. Ale co na tom? Soudím, že
jsme si řádně zmotali otázku života a smrti. Soudím, že to, čemu tady
na zemi říkáme můj duch, je naše pravá podstata. Zdá se mi, že se
 66 
v nazírání na věci duchovní až příliš podobáme ústřicím, jež se dívají
na slunce skrze vodu a tu hustou vodu považují za nejřidší vzduch.
Soudím, že mé tělo je jenom útulek mé lepší bytosti. Ve skutečnosti
ať si vezme moje tělo kdo chce, vezměte si je, nejsem to já! A proto
třikrát hurá Nantucketu! Nechť mi rozbijí člun a zničí mé tělo, kdy
chtějí; zničit mou duši nemůže ani sám Zeus.
 67 
VIII.
KAZATELNA
Neseděl jsem příliš dlouho, a již vešel muž, jaksi úctyhodně silný.
Sotva za ním zapadly dveře, na něž dorážela vichřice, hned jsem poznal podle toho, jak na něho celé shromáždění pozorně upřelo oči,
že tento hezký, starý muž je kaplan. Ano, byl to proslulý otec Javor,
jak mu říkali velrybáři, u nichž byl nesmírně oblíben. Za mlada byl
námořníkem a harpunářem, ale již před mnoha lety zasvětil svůj
život službě boží. V době, o které píši, prožíval otec Javor otužile
zimu zdravého stáří; takového stáří, které jako by vplývalo v druhé
kvetoucí mládí, vždyť jeho vráskami prozařoval mírný jas nového
rozkvětu  jarní zeleň pučící zpod únorového sněhu. I u toho, kdo
neznal jeho dřívější život, musel otec Javor vzbudit hned napoprvé
živý zájem, protože se vyznačoval několika zvláštnostmi u duchovního neobvyklými, kterými ho poznamenal někdejší dobrodružný
život na moři. Všiml jsem si, když vstoupil, že nemá deštník a že jistě
nepřijel vlastním kočárem, protože mu z námořnického klobouku
stékal roztávající sníh a jeho velký lodivodský plášť byl tak napitý
vodou, že ho svou tíhou div nestáhl na zem. Ale klobouk, plášť i přezuvky postupně sňal a ve chvilce uložil opodál do kouta a potom ve
vhodném rouchu klidně přistoupil ke kazatelně.
Jako většina starodávných kazatelen byla i tato velmi vysoká.
Obvyklé schody do takové výše by vyžadovaly povlovný odklon od
podlahy, čímž by se značně zmenšila prostora kaple, již tak dost
malá, proto stavitel, podle všeho na přání otce Javora, postavil kazatelnu bez schodů a nahradil je svislým postranním žebříkem, jakého
se užívá na moři při vystupování z člunu na loď. Manželka velrybářského kapitána darovala kapli dvě zábradlová lana na pěkné
červené postranice. Žebřík hezky zakončený a napuštěný mahagonovou barvou se docela dobře do kaple hodil. Otec Javor na okamžik
stanul u žebříku, svíraje oběma rukama ozdobné knoflíky postranic,
pohlédl nahoru a potom s pravou námořnickou svižností, a přece
 68 
důstojně, stoupal po příčlích, překládaje ruku přes ruku, jako kdyby
šplhal k hlavnímu koši.
Postranice tohoto žebříku, jak tomu obyčejně bývá u visutých
žebříků, tvořil provaz potažený látkou, ze dřeva byly jen příčle,
skloubené při každém stupni. Při prvním pohledu na kazatelnu
jsem si pomyslil, že tato skloubení jsou snad účelná na lodi, ale
tady že jsou zcela zbytečná. Nečekal jsem totiž, že uvidím, jak se
otec Javor nahoře na kazatelně pomalu obrací, nahýbá se přes zábradlí a zvolna, příčel za příčlem, vytahuje žebřík, až je celý uložen
uvnitř a kazatel zůstane ve svém malém Quebeku jako v nedobytné
pevnosti.
Chvíli jsem uvažoval, nechápaje plně, proč to dělá. Pro svou
upřímnost a svatost se otec Javor těšil úctě tak hluboké, že jsem
ho nemohl podezírat ze snahy získávat slávu pouhými divadelními
kejklemi. Ne, řekl jsem si, pro tohle musí mít nějaký vážný důvod;
a pak  jistě to obrazně vyjadřuje něco duchovního. Chce tímto aktem fyzického osamocení naznačit, že duchovně zatím zpřetrhává
všechna světská pouta a svazky? Ano, vždyť tato kazatelna, naplněná chlebem a vínem slova, je pro věrného služebníka božího soběstačnou pevností, vznešeným Ehrenbreitsteinem, který ve svých
zdech chová nevysychající studnu vody.
Postranní žebřík však nebyl jedinou zvláštností kaple, přejatou
z dřívějšího námořnického života kaplanova. Kazatelna měla místo
zadní stěny zeď kaple, kterou po obou stranách kazatelny zdobily
mramorové pamětní desky; mezi nimi visel velký obraz, představující, kterak statečná loď zápasí se strašnou bouří u pobřeží černých
skal a zasněžených útesů. Ale vysoko nad zmítanou lodí a letícími
tmavými mraky se vznášel ostrůvek slunečního jasu, z něhož zářila
tvář anděla; a tento jasný obličej vysílal paprsky na palubu zmítané
lodi podobně jako ona stříbrná deska, zasazená nyní do paluby lodi
Victory na místě, kde padl Nelson. „Ach, ty ušlechtilá lodi,“ jako by
říkal anděl, „bojuj, bojuj, ty ušlechtilá lodi, a nedej se zkrušit! Hle,
slunce již proráží mraky! Už prchají  nejkrásnější modrá obloha
se objeví co nevidět.“
 69 
I na kazatelně samé bylo znát onu zálibu pro moře, v níž měl
původ i žebřík i obraz. Její přední část, vykládaná dřevem, podobala
se lodní přídi a bible ležela na ozdobném výstupku, připomínajícím
zobcovité zahnutí lodního klounu.
Co mohlo být výraznějším symbolem?  Vždyť kazatelna je vždy
nejpřednější výspou této země, všechno ostatní přijde až potom;
kazatelna vede svět. Odtud je nejdříve ohlašována bouře náhlého
božího hněvu a příď musí snášet první náraz. Odtud je nejdříve
vzýván Bůh dobrých nebo zlých větrů o příznivé povětří. Ano, svět
je jako loď, plující z přístavu na nekonečnou pouť, a kazatelna je
příď této lodi.
 70 
IX.
KÁZÁNÍ
Otec Javor se vzpřímil a mírným hlasem nevtíravé autority nařídil
rozptýleným věřícím, aby se srazili k sobě. „Pravobok sem, sem! Levobok doprostřed, sem, k pravoboku! Do středu lodi, doprostřed!“
Ozval se tlumený zvuk těžkých námořnických bot mezi lavicemi a ještě tišší šoupání ženských botek a všechno se zas uklidnilo
a všechny oči byly upřeny na kazatele.
Na chvíli se odmlčel; potom poklekl na přídi kazatelny, velké
snědé ruce zkřížil přes prsa, a pozdvihnuv oči, modlil se tak hluboce zbožně, že se zdálo, jako by klečel a modlil se na dně mořském.
Skončil táhlými, slavnostními tóny, připomínajícími neustálé vyzvánění zvonu na lodi uváznuvší v mlze na skalisku  a v takovém
tónu začal číst tuto hymnu. Uzávěrečných slok změnil však přednes
a přešel v hlahol nadšený a radostný:
Já s hrůzou žebra velryby
nad hlavou zřel se rozklenout —
na vlnách sluncem zalitých,
jež zkázu nesly mi a soud.
Já temný jícen pekla zřel,
ta věčná muka, trýzně, zlo,
jež zná jen, kdo je vytrpěl.
Oh, zoufalství mne zmáhalo!
V bídě jsem Boha vyzýval,
když víra má dál nemohla —
a On mým nářkům sluchu přál
a velryba mne vyvrhla.
On pospíšil mi pomoci,
jak by jej delfín unášel,
 71 
strašnou, však bleskem planoucí
tvář měl Bůh Osvoboditel!
Má píseň navždy uchová
tu chvíli štěstí v zoufalství,
v ní zvučí, Bože, sláva Tvá,
Tvá moc i milosrdenství!
Téměř všichni zpívali tuto hymnu, která se vzdouvala vysoko
nad skučení bouře. Potom nastala krátká přestávka; kněz pomalu
obracel listy v bibli a konečně, položiv ruku na příslušnou stránku,
řekl: „Milovaní námořníci, chopte se řádně prvního verše druhé
kapitoly o Jonášovi  ‚Nastrojil pak byl Hospodin rybu velikou, aby
pozřela Jonáše‘.
Námořníci, tato kniha, obsahující jen čtyři kapitoly  čtyři vlákna  je jedním z nejtenčích pramenů v mocném lanu Písma. A přece  jakých hlubin duše dosahuje Jonášova olovnice! Jak významným
ponaučením je pro nás tento prorok! Jak úžasně působí chvalozpěv
v břiše velryby! Připomíná vlny a je nespoutaně velkolepý. Cítíme,
jak se vody valí přes nás, dotýkáme se jím travnatého dna moře;
kolem nás jsou mořské řasy a všechno bahno dna. Čemu nás však učí
kniha Jonášova? Námořníci, je to dvoupramenné naučení; naučení
nám všem jakožto hříšným lidem a naučení mně jakožto lodivodu
živého Boha. Naučení pro hříšníky se týká nás všech, poněvadž je
to příběh o hříchu, o zatvrzelém srdci, o bázni náhle probuzené,
o rychlém trestu, lítosti, modlitbách a konečném osvobození a radosti Jonášově. Jak tomu bývá u všech hříšníků mezi lidmi, hříchem
tohoto syna Amatova bylo úmyslné neuposlechnutí příkazu božího  nezáleží teď na tom, jaký příkaz to byl, ani jak mu byl sdělen 
Jonáš jej považoval za příkaz těžko proveditelný. Ale nám připadá
nesnadné všechno, co od nás Bůh žádá  pamatujte si to  a proto
nám častěji rozkazuje, než aby se snažil nás k něčemu přemluvit.
Posloucháme-li Boha, musíme neposlouchat sebe; a právě v tom, že
sebe neposloucháme, záleží nesnadnost poslušenství Boha.
 72 
Obtížen tímto hříchem neposlušnosti se Jonáš ještě dále rouhá
Bohu tím, že se snaží před ním uprchnout. Domnívá se, že loď, dílo
lidských rukou, dopraví jej do krajin, kde Bůh nevládne, kde poroučejí jen mocní tohoto světa. Plíží se po přístavištích v Joppe a hledá
loď plující do Tarsu. V tom je možná utajen smysl dosud nepostřehnutý. Podle všech známek Tars nemohl být jiné město než nynější
Cadiz. Tak se domnívají učenci. A kde je Cadiz, námořníci? Cadiz
je ve Španělsku, od Joppe po vodě tak daleko, jak jen mohl Jonáš
v oněch dobách doplout, když Atlantik byl moře skoro neznámé.
Vždyť Joppe, nynější Jaffa, námořníci, je na nejvýchodnějším pobřeží Středozemního moře, v Sýrii. Tars nebo Cadiz je od ní víc než
dva tisíce mil na západ, nedaleko Gibraltarské úžiny. Nevidíte tudíž,
námořníci, že Jonáš chtěl utéci před Bohem na druhý konec světa?
Ubohý bloud! Ach! Člověk hodný nejhlubšího opovržení a obecného
posměchu; klobouk si narazí přes provinilé oči, a tak se skrývá před
Bohem; jako ohavný lupič slídí mezi loďmi, chtěje horempádem za
moře. Jeho roztěkaný pohled ho tak usvědčuje, že kdyby tenkrát byli
bývali strážníci, byli by Jonáše zatkli pro pouhé podezření z něčeho
nekalého, ještě než by vstoupil na palubu. Jak je zřejmé, že je to
uprchlík! Žádná zavazadla, ani krabici, kufřík nebo tlumok  bez
přátel, kteří by ho doprovázeli k přístavišti na rozloučenou. Konečně po dlouhém hledání najde tarskou loď, nakládající poslední zboží. Když Jonáš vstoupí na loď a chce promluvit s kapitánem
v kajutě, všichni námořníci na chvíli přestanou pracovat a pozorují
cizincův zlý pohled. Jonáš to všechno vidí, ale marně se snaží, aby
vypadal klidně a sebevědomě, marně se pokouší o žalostný úsměv.
Cizincovy bodavé pohledy přesvědčují námořníky, že nemůže být
nevinen. Rozpustile, jak oni hovoří, a přece vážně šeptá jeden druhému: ‚Poslechni, Jacku, ten okradl vdovu‘, nebo ‚Joe, všimni si ho:
je to bigamista‘, nebo ‚Harry, myslím, že je to ten cizoložník, co se
proboural z vězení ve staré Gomoře, nebo možná některý uprchlý
vrah ze Sodomy‘. Jiný si běží přečíst vyhlášku přibitou na kůlu na
hrázi, u kterého je loď přivázána; nabízí se v ní pět set zlaťáků za
dopadení otcovraha a obsahuje popis jeho osoby. Čte a dívá se stří-
 73 
davě na Jonáše ana vyhlášku; zatím se všichni jeho stejně podezíraví
kamarádi námořníci teď seskupili kolem Jonáše, připraveni chopit
se ho. Polekaný Jonáš se chvěje a snaží se vypadat co nejsměleji, ale
tím jen stupňuje zbabělý výraz. Nechce se přiznat, že je podezřelý,
což samo o sobě je silně podezřelé. Tváří se, jak nejlépe dovede.
Když námořníci zjistí, že to není hledaný muž, dovolí mu jít dál
a Jonáš sestupuje do kabiny.
‚Kdo tam?‘ volá kapitán od psacího stolu, kde nakvap vyplňuje
listiny pro celní úřad. ‚Kdo tam?‘ Ach, jak tato nevinná otázka zkruší
Jonáše! Užuž se chce obrátit a uprchnout. Ale vzpamatuje se. ‚Rád
bych se přeplavil na této lodi do Tarsu, kdy asi vyplujete, pane?‘
Kapitán, pilně zaměstnaný, dosud ještě nepohlédl na Jonáše, třebas
nyní stojí před ním; sotva však zaslechl jeho dutý hlas, už se naň
zkoumavě podívá. ‚Vyplujeme s prvním přílivem,‘ konečně pomalu
odpovídá a stále si jej ostře prohlíží. ‚Ne dříve, pane?‘ ‚To je dost
brzo pro každého poctivého muže, který s námi popluje.‘ Ha, Jonáši,
to je nová rána! Avšak rychle kapitána odvádí od této stopy. ‚Pojedu
s vámi,‘ řekne, ‚kolik stojí cesta? Zaplatím ihned.‘ Neboť je výslovně
psáno, námořníci, jako by se to nemělo v tomto vyprávění přehlédnout, že přeplavbu zaplatil hned, dříve než loď vyplula. Apodíváme-
-li se na to v souvislosti s ostatním textem, je to významné.
Nuže, námořníci, Jonášův kapitán patřil k těm, kteří poznají každého zločince, ale z chamtivosti jej odhalí jen tehdy, když je bez
groše. Na tomto světě, námořníci, hřích, který si platí cestu, může
putovat svobodně a bez pasu; kdežto ctnost, je-li nemajetná, je zadržována na každé hranici. Jonášův kapitán se tedy chystá vyzkoušet
hloubku jeho měšce, než ho bude soudit veřejně. Počítá mu trojnásobek obvyklé sazby a Jonáš souhlasí. Tehdy už kapitán ví, že Jonáš
utíká před spravedlností, ale zároveň se odhodlává být nápomocen
při útěku, který za sebou nechává cestu dlážděnou zlatem. A přece,
když Jonáš opravdu vytáhne měšec, kapitána ještě znepokojuje opatrné podezření. Zazvoní každou mincí, aby zjistil, není-li padělaná.
Aspoň penězokaz to není, říká si v duchu a přijímá Jonáše za cestujícího. ‚Vykažte mi kajutu, pane,‘ řekne Jonáš, ‚jsem unaven po cestě,
 74 
potřebuji se vyspat.‘ ‚Vypadáš na to,‘ odpoví kapitán, ‚tady je tvá
kajuta.‘ Jonáš vstoupí a rád by zamkl dveře, kdyby byl v zámku klíč.
Kapitán slyší jeho pošetilé šmátrání po dveřích; tiše se zasměje do
vousů a zabručí něco v tom smyslu, že kobky odsouzenců se nikdy
nezamykají zevnitř. V šatech a zaprášen, jak přišel, vrhá se Jonáš
na lůžko a shledává, že strop malé kajuty mu téměř doléhá na čelo.
Je tu dusno a Jonáš lapá po vzduchu. A tehdy, v této těsné díře pod
ponornou čárou lodi, Jonáš cítí ohlašující se předzvěst oné dusivé
hodiny, kdy ho velryba bude věznit v nejmenší prostoře svých útrob.
Visací lampa v Jonášově kajutě, přišroubovaná k ose na stěně,
se lehce pohupuje. Loď se mírně naklání k přístavišti pod tíhou
posledních naložených balíků a lampa, plamen a všechno se sice
zlehka pohybuje, ale přece si stále zachovává šikmou polohu vzhledem k místnosti; ve skutečnosti ovšem lampa visí dokonale rovně,
dokazujíc jen, že všechno kolem ní je klamné a lživé. Ta lampa Jonáše
děsí a leká; leží na lůžku a jeho prokleté oči se rozhlížejí kajutou.
Uprchlík, který až dosud měl štěstí, nenachází útočiště pro svůj neklidný pohled. A rozpor mezi lampou a okolím ho děsí čím dál tím
víc. Podlaha, strop a stěny jsou nakřivo. ‚Ach! Tak ve mně visí mé
svědomí,‘ sténá, ‚jeho plamen hoří zpříma, ale komůrky mé duše
jsou všechny pokřiveny!‘
Jonáš se podobal člověku, který po noční pitce chvátá na lůžko,
ještě vrávoraje, ale kterého už začíná bodat svědomí, jako když se
vzpíná římský závodní kůň a ocelový postroj do něho bije tím prudčeji; podobal se člověku, který se v té své mizérii pořád obrací a převrací zchvacován závratí a zoufalstvím, prose Boha o zničení, dokud
záchvat nepřejde, až posléze v nejprudším víru pociťovaných běd
zmocňuje se ho hluboká otupělost, otupělost člověka, který krvácí
na smrt, protože je zraněno svědomí a není čím ránu ošetřit; tak po
trýznivém zmítání na lůžku tíha zoufalství strhla Jonáše do spánku.
Tehdy nadešla doba přílivu; loď zvedla kotvy, a nikým nepozdravována, odplouvá rozkymáceně od opuštěného mola do Tarsu. Ta
loď, moji přátelé, byla první pašerácká loď, o níž máme záznam!
Kontrabandem byl Jonáš. Ale moře se vzpírá; nechce nést břemeno
 75 
tak prokleté. Přichází hrozná bouře a loď ji asi nepřečká. Vrchní
lodník teď volá mužstvo, aby zmenšilo náklad; bedny, balíky a nádoby padají přes palubu. Vítr skučí, muži křičí, každé prkno hřmí
dupotem nohou právě Jonášovi nad hlavou a za tohoto divokého
jeku spí Jonáš svým ohavným spánkem. Nevidí černou oblohu ani
rozzuřené moře, necítí otřesy v trámoví a pramálo slyší nebo dbá
o vzdálený spěch mocné velryby, která ho teď již s otevřenou tlamou
hledá v moři. Ano, námořníci, Jonáš byl ukryt dole v boku lodi, na
přístěnkovém lůžku v kajutě  také jsem na něm líhal  a tvrdě spal.
Polekaný kapitán k němu přišel a křičel mu do hluchého ucha: ‚Jak
si to představuješ, spáči, vstaň!‘ Vyburcován tím hrozným křikem
ze své otupělosti, Jonáš se namáhavě staví na nohy, doklopýtá na
palubu, chytí se zábradlí a dívá se na moře. Vtom se naň vrhne jako
tygr mořská vlna, jež se převalila přes zábradlí. Vlna za vlnou se tak
vrhá do lodi, a nemajíc kudy rychle odtéci, převaluje se s hukotem
z přídi na záď, až námořníci bezmála tonou na lodi dosud plovoucí.
A kdykoli bledý měsíc ukáže v temnotě nad hlavou svou zděšenou
tvář mezi hlubokými průrvami, užaslý Jonáš vidí, jak zmítaná špice
lodní přídi trčí vysoko vzhůru, ale brzo je sražena dolů do prokletých hlubin.
Děs za děsem se mu ječivě valí do duše. Podle jeho zbabělých
posunků je až příliš zřejmé, že prchá před Bohem. Námořníci na
něho ukazují; jejich podezření proti němu stále vzrůstá, až konečně, chtějíce vyzkoumat pravdu, nechávají rozhodnout samo nebe
a metají los, aby zjistili, kdo je příčinou, že se nad nimi rozpoutala
ta hrozná bouře. Los padne na Jonáše, je prozrazen. Jak zuřivě na
něho útočí: ‚Jaké máš zaměstnání? Odkud přicházíš? Z které země?
Tvá národnost?‘ Ale jen si všimněte, drazí námořníci, chování Jonášova! Zvědaví námořníci se ho jen ptají, kdo jest a odkud pochází,
a dostane se jim odpovědi nejen na tyto otázky, ale odpoví jim i na
otázku, kterou nevyslovili, neboť tuto nežádanou odpověď vynutí
na Jonášovi tvrdá ruka boží, jež na něm spočívá.
‚Jsem Hebrej,‘ volá a dodává: ‚Bojím se Hospodina, Boha nebes,
který stvořil moře a suchou zemi!‘ Bojíš se ho, ó Jonáši? Ano, teh-
 76 
dy ses měl báti Hospodina! Jonáš se teď začíná ze všeho zpovídat;
námořníci se hrozí čím dál víc, ale stále ještě zůstávají soucitní.
Když tedy Jonáš, který dosud neprosí Boha o milost, protože příliš
dobře zná temnoty trestu za svůj čin  když nešťastný Jonáš na ně
volá, aby se ho chopili a uvrhli ho rovnou do moře, poněvadž ví, že
ta hrozná bouře byla na ně seslána jen kvůli němu, odvracejí se od
něho milosrdně a hledí loď zachránit jinak. Ale všechno je marné;
rozhořčená bouře vyje hlasitěji. Potom jednu ruku prosebně vztáhnou k Bohu a druhou váhavě uchopí Jonáše.
A nyní  hle! Jonáš je zvedán jako kotva a spuštěn do moře. Od
východu se ihned šíří blahodějné utišení a moře je klidné, jak Jonáš
odnáší bouři s sebou dolů a zanechává za sebou klidnou hladinu.
Klesá dolů přímo uprostřed víru vod tak bezuzdně rozpoutaných,
že sotva postřehl okamžik, kdy v tom vření dopadl do rozevřené
tlamy na něho čekající. Velryba sklapne všechny bílé zuby jako bílé
závory vězení. Potom se Jonáš z útrob velryby modlil k Hospodinu.
Všimněte si však jeho modlitby a vezměte si z ní důkladné poučení.
Jonáš, třeba hříšník, nepláče a nekvílí, aby byl osvobozen hned. Cítí,
že tento strašný trest je spravedlivý. Ponechává své osvobození na
vůli Hospodinu, spokojuje se s tím, že přese všechny bolesti a utrpení bude moci ještě vzhlížet k Jeho svatostánku. A v tom, námořníci,
je pravé a upřímné pokání. Nehartusí o milost, nýbrž je vděčen za
trest. Jak se Jonášovo chování Bohu líbilo, je zřejmé z toho, že byl
později vysvobozen z moře a z velryby. Námořníci, neukazuji vám
případ Jonášův, abyste napodobili jeho hřích, nýbrž ukazuji vám jej
jako vzor kajícnosti. Nehřešte; ale zhřešíte-li, snažte se káti z toho
jako Jonáš.“
Při těchto slovech jako by jekot burácející, dorážející vichřice
dodával nové síly kazateli, jenž při popisu Jonášovy mořské bouře
jako by sám byl zmítán bouří. Jeho objemná hruď se vzdouvala jako
vlnobití, rozhozené paže připomínaly rvoucí se živly. Z osmahlého
čela vycházelo hřmění a blesky vyletovaly kazateli z očí, takže pohled na něho vyvolával u prostých posluchačů náhlou, dosud nepoznanou hrůzu.
 77 
Potom se jeho pohled uklidnil; kazatel opět mlčky obracel listy
v bibli. Když konečně nehnutě stanul se zavřenýma očima, zdálo se
na okamžik, že rozmlouvá s Bohem a se svou duší.
Ale už se zas naklání k lidu, a odevzdaně schýliv hlavu, s výrazem
nejhlubší, a přece mužné pokory promlouvá takto:
„Námořníci, na vás Bůh položil jen jednu ruku, na mne však přitiskl ruce obě. Vykládal jsem vám podle svých schopností, třeba
slabých, jaké poučení Jonáš dává všem hříšníkům; tedy také vám
a ještě více mně, poněvadž jsem větším hříšníkem než vy. A jak rád
bych teď sestoupil z tohoto hlavního stěžně a usedl ke světlíkům,
kde sedíte vy, a poslouchal, jako vy posloucháte, zatímco někdo
z vás by četl jiné a hroznější poučení, které Jonáš dává mně, lodivodu
živého Boha! Jak se Jonáš, posvěcený prorocký lodivod nebo zvěstovatel pravdy, když byl vyzván Hospodinem, aby tyto nevítané pravdy
křičel do uší zkaženému Ninive, zhrozil nepřátelství, které by proti
sobě vzbudil, vyhýbal se svému poslání a pokoušel se uprchnout
před povinností a před Bohem, uchýliv se na loď v Joppe. Ale Bůh
je všude; do Tarsu Jonáš nedoplul. Jak jsme viděli, Bůh jej dostihl,
seslav velrybu, srazil ho v živoucí propast zkázy a střemhlav jej strhl
‚doprostřed moře‘, kde ho hlubinné víry vtáhly deset tisíc sáhů dolů,
takže ‚lekno otočilo se okolo hlavy jeho‘ a všechny hrůzy vodního
světa se valily přes něho. A přece i tehdy, z míst, kde už k němu nedosáhla žádná olovnice  z břicha hrobu‘  když velryba narazila na
nejspodnější kosti oceánu, i tehdy Bůh uslyšel výkřiky pohlceného
kajícího proroka. Potom Bůh promluvil k rybě a z mrazivého chladu
a temnoty mořské vyrazila velryba vzhůru k teplému, milému slunci
a všem radostem vzduchu a země, ‚i vyvrátila Jonáše na břeh‘. Vtom
Hospodin promluvil podruhé a Jonáš, odřený a potlučený  v uších
mu ještě zněl mnohohlasý hukot oceánu jako ve dvou mořských
lasturách  Jonáš se podrobil příkazu Všemohoucího. A jaký to byl
příkaz, námořníci? Kázat pravdu do tváře falši! To byl ten příkaz!
To je, námořníci, ono druhé naučení. Běda lodivodovi živého
Boha, který by se mu zpronevěřil! Běda tomu, koho půvaby tohoto
světa odvedou od povinností hlásaných evangeliem! Běda tomu,
 78 
kdo se snaží uklidnit vody, když je Bůh rozvířil v bouři! Běda tomu,
kdo se chce raději líbiti než děsiti! Běda tomu, komu více záleží
na dobrém jméně než na dobru! Běda tomu, kdo na tomto světě
neodporuje nečestnosti! Běda tomu, kdo nemluví pravdu i tehdy,
když by mu lež přinesla záchranu! Běda tomu, kdo  jak říká velký
lodivod Pavel  káže jiným, ač sám je vyvrhelem!“
Zmlkl na okamžik a pohřížil se v přemítání. Když potom zase
zvedl obličej k posluchačům, hleděla mu z očí velká radost a on
volal se zbožným nadšením: „Ach, námořníci, vždyť na pravoboku
každého hoře je opravdová rozkoš; a vyšší je vrchol této rozkoše,
než je hluboké dno moře. Což není hlavní stožár vyšší, než je hluboký kýl? Radost čeká každého  radost velmi, velmi povznášející
a hřejivá  každého, kdo se nesmiřitelně postaví proti pyšným bohům a admirálům tohoto světa. Radovat se bude ten, koho ještě
udrží nad vodou jeho silné paže, až loď tohoto nízkého, zrádného
světa se pod ním potopí. Radovat se bude ten, kdo neustává hledat
pravdu a zabíjí, pálí a ničí všechen hřích, i když jej musí vytrhávat
z rouch senátorů a soudců. Radosti  svrchované radosti se dostane
tomu, kdo neuznává jiného zákona ani pána kromě Hospodina, Boha
svého, a nemá jiné vlasti nežli nebesa. Radost bude údělem tomu,
koho ani všechny vlny přílivu v moři řvoucího davu nedovedou odervati od tohoto bezpečného kýlu věčnosti. Věčné radosti a potěšení
se dostane tomu, kdo při posledním vydechnutí může říci  ‚Ach,
Otče  známý mně hlavně metlou svého hněvu  ať jsem smrtelný
či nesmrtelný, tady umírám. Snažil jsem se patřit Tobě  víc než tomuto světu nebo sobě samému. Ale to nic není, věčnost ponechávám
Tobě, neboť který člověk by mohl žít tak dlouho jako jeho Bůh?‘“
Již nepromluvil. Pomalu udělil požehnání, zakryl si tvář rukama
a tak zůstal klečet, až všichni lidé odešli a on zbyl v kapli sám.
 79 
X.
DŮVĚRNÝ PŘÍTEL
Z kaple jsem se vrátil do hostince „U velryby“ a našel jsem tam
Kvíkvega samotného. Odešel z kaple krátce před požehnáním. Seděl na lavici u ohně, nohy měl opřeny o krb a jednou rukou si držel u obličeje toho malého černého bůžka; upřeně se mu díval do
tváře a zavírákem mu jemně přiřezával nos, brumlaje si přitom po
pohansku.
Vyrušil jsem ho, takže bůžka odložil; po chvíli šel ke stolu, vzal
si tam velkou knihu, položil si ji na klín a začal počítat stránky, rozvážně a opatrně. U každé padesáté stránky  jak se mi zdálo  se na
okamžik zastavil, rozhlédl se nepřítomným pohledem a táhle, klokotavě hvízdl úžasem. Potom se zas pustil do další padesátky; podle
všeho začínal vždy od jednotky, jako by nedovedl počítat dál než do
padesáti, a teprve když napočítal mnoho padesátek, byl ohromen
tím množstvím stránek.
Seděl jsem a pozoroval jsem ho s velkým zájmem. I když to byl
divoch s obličejem odporně zhyzděným, přece  aspoň podle mého
vkusu bylo v jeho výrazu něco docela příjemného. Duši nelze ukrýt.
Měl jsem dojem, že zpod jeho příšerného tetování všude prosvítá prostá, poctivá mysl a že z jeho velkých, hlubokých očí, černých a ohnivě smělých, vyzařuje odvaha, která by se odvážila měřit
s tisíci ďábly. Vedle toho všeho měl tento pohan jistou vznešenost
v chování, kterou ani jeho neohrabanost nemohla úplně porušit.
Podobal se člověku, který se nikdy před nikým nehrbil a nikdy nezůstal nikomu nic dlužen. Ovlivnila-li to i ta okolnost, že měl hlavu
oholenou, takže čelo vystupovalo volnějším a zřetelnějším klenutím
a vypadalo takto mohutněji, než kdyby měl vlasy, to si netroufám
rozhodovat, avšak z hlediska frenologického byla jeho hlava zcela
jistě znamenitá. Třeba to bude znít směšně, ale připomínala hlavu
Washingtonovu, jak ji vídáme u známých bust prvního prezidenta.
Měla týž táhlý, rovnoměrně stoupavý a svažující se oblouk; začínal
 80 
už nad obočím, jež také hodně vynikalo  jako dvě dlouhá předhoří,
na vrcholku hustě zalesněná. Kvíkveg byl Jiří Washington v kanibalském vydání.
Zatímco jsem ho takto podrobně pozoroval, předstíraje tak trochu, že se zatím dívám z okna na bouři, Kvíkveg si vůbec nevšímal,
že jsem tady, a neobdařil mě jediným pohledem; byl zřejmě zcela zabrán do počítání listů v té úžasné knize. Když jsem si vzpomněl, jak
jsme minulé noci kamarádsky spali vedle sebe, a zejména jak jsem
se ráno probudil v objetí jeho láskyplné paže, zdála se mi tato jeho
nevšímavost velmi podivná. Ale divoši jsou zvláštní stvoření; zpočátku si s nimi nevíte rady, zastrašují vás; jejich klidná, zdrženlivá
prostota připomíná sokratovskou moudrost. Všiml jsem si také, že
se Kvíkveg v hostinci vůbec nepřátelil s jinými námořníky  nebo jen
velmi málo. Nikoho sám neoslovil, jako by nechtěl zvětšovat okruh
svých známých. To všechno mě zaráželo jako nápadná zvláštnost,
ale když jsem si to promyslil, jevilo se v tom cosi téměř vznešeného. Tady je člověk, vzdálený přes dvacet tisíc mil od svého domova
za mysem Hornem  kolem něhož vede jediná cesta, kudy se tam
může vrátit; octl se mezi lidmi, kteří mu jsou stejně cizí, jako kdyby
se dostal na planetu Jupiter, a přece je tu docela jako doma, zachovává naprostý klid, je nejraděj i sám a ničím se nedá vyrušit. Byly
v tom nepochybně rysy ušlechtilé filozofie, i když on jakživ neslyšel,
že něco takového vůbec existuje. Abychom byli pravými filozofy,
snad si my smrtelníci nesmíme být vědomi, že tak žijeme či o něco
takového usilujeme. Jakmile slyším, že se ten či onen člověk vydává
za filozofa, hned usuzuji, že má  jako stařena, které už dosloužil
žaludek  jistě „zažívací poruchu“.
Seděl jsem v této nálevně, nyní opuštěné, oheň hořel mírně, jak
tomu bývá, když po prvním velkém vzplanutí zahřál vzduch apotom
už jen slabě sálá, aby bylo nač se dívat. Večerní stíny a přeludy se
shlukovaly za okny a dívaly se dovnitř na nás dva mlčící a osamělé;
venku se velkolepě vzdouval příboj vichřice; tehdy jsem si začal
uvědomovat zvláštní pocity. Jako by ve mně něco tálo. Moje rozštěpené srdce a poblázněná ruka již nebyly obráceny proti vlčímu
 81 
světu, tento uklidňující divoch jej vykoupil. Seděl tu a právě jeho
lhostejnost prozrazovala povahu, v níž se neskrývá žádné civilizované pokrytectví ani líbezný klam. Byl to divoch a nebylo nijak
příjemné se na něho dívat, a přece jsem cítil, jak jsem k němu tajemně přitahován. Právě to, co by bylo většinu jiných odpuzovalo,
mne přitahovalo jako magnet. Pokusím se o přátelství s pohanem,
řekl jsem si, když se ukázalo, že křesťanská laskavost je prázdnou
zdvořilostí. Přitáhl jsem svou lavici blízko k němu, a pokoušeje se
o přátelská znamení a posunky, mluvil jsem přitom, jak nejlépe jsem
dovedl. Zprvu si málo všímal mého namlouvání, ale když jsem se
zmínil o jeho pohostinství minulé noci, vzmohl se na otázku, zda
budeme opět spolu spát. Řekl jsem mu, že ano; zatvářil se příjemně,
a jak se mi zdálo, snad byl i trochu polichocen.
Obraceli jsme potom listy knihy společně a já se snažil vysvětlit
mu účel tisku a smysl několika obrázků, jež byly v knize. Tak jsem
brzo vzbudil jeho zájem; od knihy jsme pak přešli k různým zajímavostem tohoto slavného města  brebentili jsme, jak nejlíp jsme
dovedli. Brzo jsem navrhl, abychom si spolu družně zakouřili. Vytáhl
váček a tomahavk a klidně mi nabídl, abych si zakouřil. Potom jsme
seděli, střídavě pokuřujíce z jeho divošské dýmky, kterou jsme si
pravidelně podávali.
Skrývala-li pohanova hruď ještě nějaký led lhostejnosti ke mně,
tedy jej toto příjemné přátelské zakouření brzo roztavilo a byli jsme
kamarády. Cítil ke mně touž přirozenou, nenucenou příchylnost
jako já k němu, a když jsme dokouřili, přitiskl své čelo k mému,
objal mě kolem pasu a řekl, že od této chvíle jsme spolu oddáni. To
znamenalo v řeči jeho země, že jsme důvěrnými přáteli, a kdyby bylo
třeba, že by za mne ochotně dal život. U krajana by se tento náhlý
plamen přátelství zdál příliš předčasný a nevzbuzoval by velkou
důvěru, ale u prostého divocha naše stará pravidla neplatila.
Po večeři a dalším družném hovoru a kouření jsme šli do našeho
pokoje společně. Daroval mi balzamovanou hlavu. Potom vytáhl
ohromný pytlík na tabák a hrabal dole pod tabákem, až vylovil asi
třicet stříbrných dolarů. Rozložil peníze po stole, a mechanicky je
 82 
rozděliv na dva stejné díly, přisunul jednu hromádku ke mně se slovy, že je moje. Začal jsem se tomu bránit, ale on mě umlčel: nasypal
mi peníze do kapsy u kalhot. Nechal jsem je tam. Potom se chystal
k večerní modlitbě, vytáhl svého bůžka a odstavil lepenkovou zástěnu. Podle některých znamení a náznaků jsem pochopil, že si přeje,
abych se k němu připojil. Dobře věda, co bude následovat, uvažoval
jsem chvíli, zda mám svolit či odepřít, pozve-li mě opravdu.
Jsem dobrý křesťan, narozený a vychovaný v lůně neomylné presbyteriánské církve. Jak bych se tedy mohl připojit k tomuto divošskému modloslužebníku a klanět se jeho kusu dřeva? Co však je bohoslužba? uvažoval jsem. Myslíš, Izmaeli, že velkomyslný Bůh nebes
a země s pohany a se vším všudy  by mohl žárlit na bezvýznamný
kousek černého dřeva? Vyloučeno! Vždyť co je bohoslužba?  Konat
vůli boží, to je bohoslužba. Aco je vůle boží?  Činit svému bližnímu,
co bych si přál, aby bližní činil mně  to je vůle boží. Nuže, Kvíkveg
je můj bližní. A co bych si přál, aby tento Kvíkveg pro mne udělal?
Nu, aby spolu se mnou uctíval Boha po mém způsobu  po presbyteriánsku. Z toho plyne, že já musím Boha uctívat po jeho, čili musím
se stát modloslužebníkem. Zapálil jsem tedy hoblovačky, pomohl
postavit a podepřít nevinného malého bůžka a nabídli jsme mu,
Kvíkveg a já, opečený suchar. Dvakrát či třikrát jsem se před bůžkem
poklonil a políbil mu nos. Když jsme s tím byli hotovi, svlékli jsme
se a šli do postele usmířeni s vlastním svědomím a celým světem.
Před spaním jsme ještě trochu rozprávěli.
Nevím, čím to je, ale pro důvěrná sdělení mezi přáteli se nejlépe
hodí postel. Právě tady prý si muž se ženou navzájem otvírají duše
dokořán. Některé staré manželské dvojice často leží a hovoří o starých časech téměř až do rána. Takto tedy jsme leželi v líbánkách
našich srdcí, já a Kvíkveg  přátelská dvojice milenců.
 83 
XI.
NOČNÍ KOŠILE
Leželi jsme takto v posteli, chvílemi hovoříce, chvílemi dřímajíce,
a Kvíkveg občas láskyplně přehodil své snědé tetované nohy přes
moje a potom je zas odtáhl; dokonalá družnost, pohoda i pohova.
Konečně naše povídání zapudilo poslední zbytky dřímoty a my si
připadali už vyspalí, třebas bylo do úsvitu ještě daleko.
Ano, všechna ospalost z nás spadla, takže nás unavovalo ležet
a pomalu jsme se popošinovali, až jsme shledali, že oba sedíme.
Přikrývkami jsme byli dobře obaleni, zády jsme se opírali o čelo
postele, kolena jsme měli přitažena všechna čtyři dohromady a oba
nosy k nim nakloněny, jako by v našich kolenou byla místo čéšek
zahřívadla. Bylo nám blaze a teploučko, a to tím spíš, že venku bylo
tak mrazivo; chlad obklopoval ovšem i naše přikrývky, když se ve
světnici netopilo. Tím spíš, říkám, neboť máme-li mít opravdové
potěšení z tělesného tepla, musí některá malá část těla zůstávat
v chladu. Není totiž na světě vlastnosti, která by své hodnoty nabývala jinak než protikladem. Nic neexistuje samo o sobě. Libujete-li
si, že je vám po celém těle báječně, a trvá-li tento stav delší dobu,
potom už nelze říci, že by vám bylo tak báječně. Ale když jste jako
Kvíkveg a já v posteli a špička nosu nebo temeno hlavy vás trochu
zebe, potom si to rozkošné a neklamné teplo uvědomujete nejhlouběji. Z toho důvodu by v ložnici nikdy nemělo být vytápěcí zařízení, které je přepychovým nepohodlím boháčů. Tento druh rozkoše
totiž dosáhne vrcholu, když je náš útulný pelíšek oddělen pouze
přikrývkou od chladného vzduchu vnějšího. To pěkně ležíte jako
jediná teplá jiskra v srdci arktického krystalu.
Když už jsme hezkou chvíli seděli takto skrčeni, napadlo mě náhle otevřít oči. Kdykoli se zabalím do přikrývek, ve dne nebo v noci,
ať spím či bdím, vždycky zavírám oči, abych co nejvíce znásobil
pocit útulnosti v posteli. Nikdo si opravdu neuvědomí své vlastní já,
nemá-li oči zavřeny. Jako by tma byla vlastním živlem naší bytosti,
 84 
třebas světlo lépe vyhovuje naší podstatě z hlíny. Když jsem otevřel
oči a probral se ze své příjemné a úmyslně vytvořené temnoty do
vtíravého a drsného vůkolního přítmí neosvětlené půlnoci, pocítil
jsem náhlou nelibost. Nenamítal jsem také nic proti návrhu Kvíkvegovu, že by snad bylo nejlepší rozsvítit, když už nepomýšlíme na
spaní, a ostatně Kvíkveg dostal chuť trochu si zakouřit ze svého
tomahavku. Ještě minulé noci jsem cítil veliký odpor k tomu, že
kouří v posteli. Ahle, jak zvláčnějí naše zkostnatělé předsudky, když
je vezme do ruky láska! Nic mi teď nemohlo být příjemnější, než
když si Kvíkveg vedle mne pokuřoval, byť i v posteli, neboť ho to
naplňovalo takovou zářivou domáckou radostí. Už jsem neměl zbytečnou starost o požární pojistku hostinského. Jen jsem se radoval
ze soustředěné, důvěrné pohody, pramenící z toho, že sdílím dýmku
a přikrývku s opravdovým přítelem. Své ošumělé kazajky jsme si
přehodili přes ramena a podávali jsme si teď tomahavk z ruky do
ruky, až nad námi pomalu vyrostl modrý oblak kouře, osvětlovaný
plamenem lampy znovu zapálené.
Nevím, zda právě tento vlnivý oblak odnášel divocha do dálek,
ale začal hovořit o svém rodném ostrově, a jelikož jsem si přál zvědět jeho životní příběhy, prosil jsem ho, aby mi je vyprávěl. Rád mi
vyhověl. Tenkrát jsem sice nerozuměl každému slovu, ale poznatky
z pozdější doby, kdy jsem se lépe obeznámil s jeho lámaným vyjadřováním, dovolují mi teď podat celý příběh, jak se o to pokouším
v prostém náčrtku.
 85 
XII.
ŽIVOTOPISNÁ
Kvíkveg se narodil na ostrově Rokovoko, daleko na jihozápadě. Na
žádné mapě není vyznačen; správná místa nikdy nebývají.
Když ještě jako divoch nedávno narozený pobíhal bezstarostně
po rodných lesích v zástěrce z trávy, sledován mlsnými kozami, jako
by sám byl zeleným stromečkem, už tenkrát dřímala v Kvíkvegově
ctižádostivé duši silná touha spatřit z křesťanského světa více než
sem tam nějakého toho velrybáře. Jeho otec byl velkým náčelníkem, králem; strýc veleknězem; z matčiny strany měl tety, které
byly manželkami nepřemožitelných válečníků. V jeho žilách proudila znamenitá krev  krev královská  i když, jak se obávám, hodně pokažená lidojedskými sklony, kterým holdoval v mládí, kdy na
něho nikdo nedozíral.
Záliv jeho otce navštívila loď ze Sag Harboru aKvíkveg si přál odjet na ní do křesťanských zemí. Ale loď měla úplnou posádku a odmítla jej, a ani všechen vliv královského otce nic nezmohl. Kvíkveg se
však zapřisáhl. Sám v své kánoi pádloval k vzdálené úžině, o níž věděl, že tudy musí loď proplout, až odrazí od ostrova. Na jedné straně
byl korálový útes, na druhé straně dlouhý pruh země, pokrytý hustým porostem kořenovníku, který rostl až do vody. Ukryl se s kánoí
mezi houštinami, obrátil ji přídí k moři a usedl na zádi; v ruce držel
skloněné pádlo. Když loď pomalu proplouvala úžinou, vyrazil jako
blesk; přirazil k boku lodi, prudkým odkopnutím převrhl a potopil
svou kánoi, vyšplhal se po řetězech a lehl si na palubu, sevřel tam
železný kruh a přísahal, že se nepustí, i kdyby ho rozsekali na kusy.
Marně mu kapitán vyhrožoval, že ho dá hodit do moře, marně
přikládal meč k jeho nahým zápěstím. Kvíkveg byl syn královský
a Kvíkveg se nepoddal. Konečně se kapitán obměkčil, pohnut jeho
zoufalým odhodláním a divokou touhou navštívit křesťanské země,
a řekl mu, aby se zařídil jako doma. Avšak mladý, krásný divoch 
tento námořní princ Waleský  nikdy nespatřil kapitánovu kaju-
 86 
tu. Strčili ho dolů mezi námořníky a stal se z něho velrybář. Ale
jako car Petr pracoval namáhavě v loděnicích cizích měst, tak ani
Kvíkveg neopovrhoval žádným zdánlivým ponížením, jen aby tak
získal schopnost povznést jednou své nevzdělané krajany. Neboť
hlavně  jak mi řekl  byl veden hlubokou touhou učit se u křesťanů
umění, jak učinit své lidi šťastnějšími, než jsou, a co víc, učinit je
lepšími, než jsou. Ale žel! Chování lovců velryb ho brzy přesvědčilo,
že i křesťané jsou ubozí a zkažení; nekonečně ubožejší a zkaženější
než všichni pohané jeho otce. Když konečně připlul do Sag Harboru
a tam viděl, co námořníci dovedou, a když potom připlul do Nantucketu a viděl, jak utrácejí peníze zase takovým způsobem, vzdal
se chudák Kvíkveg veškeré naděje. Pomyslil si: svět je zkažený na
všech polednících, zemru jako pohan.
Zůstávaje tedy v srdci starým modloslužebníkem, přece žil mezi
křesťany, oblékal se jako oni a pokoušel se mluvit jejich hatmatilkou.
Proto si zachoval své podivné mravy, ačkoli byl už dlouho z domova
Vyptával jsem se ho v náznacích, hodlá-li se vrátit domů a dát
se korunovat, neboť nyní může počítat s tím, že otec je mrtev a pohřben; podle Kvíkvegova vyprávění byl jeho otec velmi stár a sláb.
Odpověděl, že ne, ještě ne, a dodal, že se obává, že křesťanství, nebo
spíše křesťané jsou vinni tím, že už nemůže dosednout na čistý
a neposkvrněný trůn, na kterém sedělo před ním třicet pohanských
králů. Ale jednou prý se vrátí  jakmile pocítí, že je opět posvěcen. Zatím hodlá ještě plout po moři a vybouřit se na všech čtyřech
oceánech. Udělali z něho harpunáře a tu nabroušenou ocel má nyní
místo žezla.
Zeptal jsem se ho, jaké plány má pro nejbližší budoucnost. Odpověděl, že půjde zas na moře a věnuje se svému řemeslu. Řekl jsem
mu na to, že se chci také vydat na velrybářskou výpravu a že hodlám vyplout zNantucketu, neboť je to nejslibnější přístav, z kterého
může vyplout lovec velryb za dobrodružstvím. Okamžitě se rozhodl,
že na ten ostrov pojede se mnou, dá se najmout na touž loď, půjde
na touž hlídku, do téhož člunu, do téhož oddílu, který jí ze společné
mísy, zkrátka a dobře  bude se mnou sdílet každý můj krok; ruku
 87 
v ruce se mnou se odvážně vrhne do jakéhokoli dobrodružství na
moři i na souši. S tím vším jsem radostně souhlasil. Nejenže jsem
cítil náklonnost ke Kvíkvegovi, ale on byl zkušeným harpunářem,
a mohl tedy velmi prospět člověku jako já, který nevěděl nic o tajemstvích velrybaření, třeba se už důkladně obeznámil s mořem,
ovšem jen při obchodních plavbách.
Když Kvíkveg při posledním, skomírajícím bafnutí z dýmky
dokončil svůj příběh, objal mě, přitiskl čelo k mému čelu a sfoukl
světlo. Potom jsme se překulili každý na svou stranu, jeden vpravo,
druhý vlevo, a zanedlouho jsme spali.
 88 
XIII.
TRAKAŘ
Příštího rána, v pondělí, zbavil jsem se balzamované hlavy, kterou
jsem dal holičovi jako vlásenkářskou palici, a zaplatil jsem účet svůj
a kamarádův, použiv ovšem přítelových peněz. Šklebící se hostinský
a stejně i strávníci byli neobyčejně pobaveni náhlým přátelstvím,
které jsme s Kvíkvegem uzavřeli, zvláště když mě předtím tak poplašily prolhané historky Petra Rakve právě o Kvíkvegovi, k němuž
jsem se teď přidružil.
Vypůjčili jsme si trakař, naložili své věci, můj ubohý cestovní tlumok a Kvíkvegův vak z plachtoviny a síťové lůžko, a ubírali jsme se
dolů k Mechu, což byl malý nantucketský škuner, zakotvený u přístaviště. Cestou na nás lidé vyvalovali oči; nepřekvapoval je ani tak
Kvíkveg  byli totiž zvyklí vidět podobné lidojedy na ulicích  jako
spíš to, že jsme my dva spolu tak důvěrní. Nevšímali jsme si jich,
střídavě jsme tlačili trakař a Kvíkveg se občas zastavil, aby urovnal
pochvu na špici své harpuny. Zeptal jsem se ho, proč nosí takovou
nepohodlnou věc na pevninu a nemají-li všechny velrybářské lodi
vlastní harpuny. Na to odpověděl, že je sice v podstatě celkem pravda, co říkám, ale on že přece jen má rád svou harpunu, poněvadž je
zhotovena ze spolehlivého materiálu, je dobře vyzkoušena v mnohých smrtelných utkáních a srdce velryb jsou jí důvěrně známa.
Zkrátka, jako mnozí sekáči a ženci, kteří chodí k sedlákovi na luka
vyzbrojeni vlastními kosami  ačkoli si je přinášet nemusí  tak
i Kvíkveg z osobních důvodů dával přednost své vlastní harpuně.
Přebíraje mi trakař z ruky, vyprávěl mi směšnou příhodu o prvním trakaři, který kdy viděl. Stalo se to v Sag Harboru. Majitelé lodi
mu půjčili trakař, aby si na něm podle všeho odvezl svou těžkou
truhlu do hostince. Aby se nezdálo, že si neví rady  i když tomu tak
ve skutečnosti bylo  jak s ním správně zacházet, Kvíkveg naložil
truhlu na trakař a pevně ji přivázal. Potom zvedl trakař s truhlou
 89 
na ramena a vykračoval si nahoru z přístaviště. „Och,“ řekl jsem,
„Kvíkvegu, tos přece jen mohl být chytřejší. Nesmáli se ti lidé?“
Potom mi vyprávěl jiný příběh. Obyvatelé jeho ostrova Rokovoko
vytlačují při svatebních slavnostech z mladých kokosových ořechů
libovonnou šťávu do velké, strakaté tykvové nádoby, podobné míse
na punč; tato mísa zdobí vždycky střed rohože, na níž se koná hostina. Jednou připlula k Rokovoku velká obchodní loď a její velitel 
podle všech známek pán velmi hrdý a puntičkářský, na námořního
kapitána jistě až přespříliš  tento velitel byl pozván na svatební
slavnost Kvíkvegovy sestry, hezké mladé princezny, jíž bylo právě deset let. Nuže, když všichni svatební hosté byli shromážděni
v bambusové chatrči nevěstině, vešel tento kapitán, a že mu bylo
vykázáno čestné místo, posadil se přímo proti míse, mezi velekněze
a Jeho Veličenstvo krále, Kvíkvegova otce. Po modlitbě  tito lidé
se modlí před jídlem právě tak jako my  ačkoli Kvíkveg mi řekl,
že se modlí jinak než my, kteří přitom sklopíme oči k mísám; oni
naopak se dívají jako kachny vzhůru k velkému Dárci všech hostin 
nuže, jak povídám, když bylo po modlitbě, velekněz zahájil hostinu
starodávným obřadem, obvyklým na ostrově: to jest, ponořil své
posvěcené a posvěcující prsty do mísy, dříve než začne posvěcený
nápoj kolovat. Kapitán, usazený hned vedle kněze, pozoroval ten
obřad, a poněvadž si myslil, že on  jako kapitán lodi  má samozřejmě přednost před pouhým ostrovním králem, zvláště když je
to ve vlastním domě králově  kapitán si tedy chladnokrevně umyl
ruce v míse s nápojem. Domníval se patrně, že je to velká nádoba
na omývání prstů. „Nuže, co myslíš?“ zeptal se Kvíkveg. „Smáli se
naši lidé či ne?“
Konečně jsme zaplatili přeplavné, bezpečně uložili zavazadla
a stáli jsme na palubě škuneru. Ten zvedl plachty a klouzal po řece
Acushnet. Po jedné straně stoupaly terasovitě ulice New Bedfordu, jehož ojíněné stromy se třpytily v jasném, studeném vzduchu.
Na jeho přístavních hrázích byly nakupeny ohromné kopce a hory
samých sudů a velrybářské lodi, toulající se po celém světě, ležely
tu konečně tiše a bezpečně zakotveny bok po boku. Z některých
 90 
se ozývalo bušení truhlářů a bednářů a s ním se mísil lomoz okolo
ohňů a kovářských výhní, tavících železo; to všecko dosvědčovalo,
že se připravují nové plavby. Sotva skončí jedna nebezpečná a dlouhá plavba, už začíná druhá; skončí-li, hned začíná třetí a tak dále,
na věky věků. Takové je všechno pozemské usilování: bez konce,
bez oddechu.
Jakmile jsme se dostali na otevřenější moře, příjemný větřík hodně zesílil; malý Mech rychle odhazoval pěnu od svých boků jako
frkající mladý hřebec. Jak jsem vdechoval ten ostrý vzduch!  Jak
jsem pohrdal zemí s celními závorami  tou obecní silnicí, všude
poznamenanou otrockými poplatky a kopyty! Začal jsem se obdivovat ušlechtilosti moře, jež nedovolí, aby na jeho povrchu někdo
zanechal stopy.
Kvíkveg zřejmě pil z téže pěnivé studnice a opíjela ho stejně jako
mne. Jeho tmavé chřípí se rozšiřovalo; ukazoval obroušené a zašpičatělé zuby. Vpřed jsme letěli, vpřed; jakmile jsme se octli na širém
moři, Mech se začal kořit větru, zvedal a potápěl svou příď jako
otrok před sultánem. Naklonil se na bok a nakloněni jsme se řítili
kupředu; každé lano zvonilo jako drát; dva štíhlé stěžně se nakláněly
jako dosna indická ve vnitrozemském tornádu. Jak jsme tak stáli
na přídi, jež brázdila moře, byli jsme tak zaujati tímto kymácivým
výjevem, že jsme zprvu nepostřehli posměšné pohledy cestujících.
To klackovité shromáždění se divilo, že dva lidští tvorové jsou spolu
tak zadobře; jako kdyby běloch byl něčím důstojnějším než čistě
umytý černoch. Byli to však nějací hlupáci a neotesanci, kteří snad
dosud nepřišli dál než za humna, tak byli neotrkaní. Kvíkveg přistihl
jednoho z těch holobrádků, jak se mu za zády posmívá. Myslil jsem,
že udeřila klackova poslední hodina. Osmahlý divoch pustil harpunu, popadl posměváčka do náruče a potom ho vymrštil vysoko
do vzduchu s vypětím sil téměř zázračným. Chlapík sebou mírně
škubl, udělal přemet pozpátku a bez dechu dopadl na nohy. Kvíkveg
se k němu obrátil zády, zapálil si tomahavkovou dýmku a podal mi
ji, abych si zakouřil.
 91 
„Kaptáne! Kaptáne!“ ječel chasník, utíkaje k tomu důstojníkovi.
„Kaptáne, kaptáne, je tady ďábel!“
„Poslyšte, vy, pane!“ zvolal kapitán, vyzáblý mořský vlk, a pyšně
se nesl ke Kvíkvegovi. „Co to má, u čerta, znamenat? Což nevíte, že
jste mohl toho chlapíka zabít?“
„Co on říkat?“ zeptal se Kvíkveg a pootočil se klidně ke mně.
„On povídá,“ odpověděl jsem, „že ty skoro zabít toho muže tam,“
a ukázal jsem na holobrádka ještě se chvějícího.
„Zabít,“ zvolal Kvíkveg, sešklebiv tetovaný obličej v příšerný výraz opovržení. „Ach, on moc malá ryba. Kvíkveg nezabíjet tak malá
ryba. Kvíkveg zabíjet velká velryba!“
„Poslechni,“ řval kapitán, „já zabít tebe, jestli tady budeš provádět
ještě nějaké lotroviny. Tak jen si dej pozor!“
Ale právě v tom okamžiku se stalo, že kapitán měl nejvyšší čas,
aby si dal pozor sám. Nesmírný tlak na hlavní plachtu přetrhl provaz u spodního cípu a ohromné ráhno teď poletovalo ze strany na
stranu, dokonale zametajíc celou zadní část paluby. Ten ubožák,
který předtím dostal od Kvíkvega důkladně na pamětnou, byl smeten přes palubu. Posádky se zmocnila panika. Pokusit se ráhno zachytit a zastavit  to by bylo šílenství. Lítalo zprava nalevo a zase
zpátky bezmála tak rychle, jako tikají hodinky, a každou chvíli se
zdálo, že se roztříští. Nikdo nic nepodnikal a zdálo se, že se ani
nedá nic dělat. Muži na palubě utíkali na příď a odtud pozorovali
ráhno, jako by to byla spodní čelist rozzuřené velryby. Uprostřed
toho zděšení Kvíkveg obratně poklekl a po kolenou se proplížil pod
létajícím ráhnem, uchopil provaz a uvázal jeden konec na zábradlí,
potom druhým koncem mrštil jako lasem, zachytil jím ráhno, když
mu letělo nad hlavou, a dalším trhnutím bylo bidlo chyceno a vše
bylo zase zabezpečeno. Škuner nabral opět vítr, a zatímco mužstvo
odvazovalo člun na zádi, Kvíkveg, po pás svlečený, se vrhl z boku
dlouhým obloukem do vody. Nějaké tři minuty jsme ho viděli, jak
plave jako pes, vymršťuje dlouhé paže přímo před sebe a střídavě vynořuje hnědá ramena z mrazivé pěny. Díval jsem se na toho
znamenitého a nádherného chlapíka, ale neviděl jsem toho, koho
 92 
by měl zachránit. Holobrádek zmizel pod vodou. Vtom se Kvíkveg
vymrštil kolmo z vody, mžikem se rozhlédl kolem sebe, postřehl
patrně, jak věci vypadají, potopil se a zmizel. Za několik minut se
opět vynořil, jednou rukou plaval a druhou táhl nehybné tělo. Člun
je brzo přijal na palubu. Chudák mladíček byl zachráněn. Všichni
námořníci prohlašovali, že Kvíkveg je báječný chlap, a kapitán se
mu omluvil. Od té chvíle jsem se držel Kvíkvega jako klíště; ano, až
do té doby, kdy se chudák Kvíkveg dlouze ponořil naposled.
Slyšeli jste kdy o takové prostomyslnosti? Kvíkveg si zřejmě ani
nepomyslil, že zaslouží medaili od Spolku pro záchranu tonoucích
a Spolku pro podporování šlechetnosti. Jen požádal o vodu  o pitnou vodu, aby mohl smýt mořskou sůl. Když se omyl, oblékl si suchý
oděv, zapálil si dýmku a opřel se o zábradlí, dívaje se mírně na lidi
kolem sebe, jako by si říkal: „Svět je vzájemná akciová společnost
pro spolupráci na všech polednících. My lidojedi musíme pomáhat
těmto křesťanům.“
 93 
XIV.
NANTUCKET
Cestou se už nepřihodilo nic, co by stálo za zmínku, a po pěkné
plavbě jsme tedy bezpečně přistáli v Nantucketu.
Nantucket! Vezměte si mapu a podívejte se na ni. Hleďte, jaký si
to vybral kout; jak tam stojí vzdálen břehu, osamělejší než eddystonský maják. Podívejte se naň! Pouhý kopeček a ostroh písku; samé
pobřeží, žádná krajina. Je tady více písku, než byste spotřebovali za
dvacet let, kdybyste jím nahrazovali pijavý papír. Někteří vtipálkové
vám řeknou, že se tu musí sázet i plevel, neboť tady sám neroste; že
sem dovážejí kanadský bodlák; že si musí poslat až do zámoří pro
čep, chtějí-li zazátkovat sud s olejem; že v Nantucketu nosí kousky
dříví právě s takovou úctou, jako v Římě nosí kousky pravého kříže; že si lidé sázejí před domy muchomůrky, aby v létě měli stín;
že jedno stéblo trávy je již oázou, a minete-li za den tři stébla, je to
už prérie. Že tu nosí zvláštní střevíce, aby se nebořili do sypkého
písku  podobně jako nosí Laponci sněžnice; že jsou tak uzavřeni,
tak izolováni, tak naprosto odříznuti a obklíčeni a mořem tak dokonale ohlodáni v ostrov, že se na jejich stolech a židlích často najdou
přichycené malé mušličky jako na zádech mořských želv. Ale tyto
nadsázky jen ukazují, že Nantucket není Illinois.
Všimněte si teď podivuhodné prastaré zkazky o tom, jak byl
ostrov zalidněn rudochy. Legenda vypravuje: Za dávných časů se
orel snesl nad pobřeží Nové Anglie a v drápech odnesl indiánské
nemluvně. Rodiče se s velkým nářkem dívali, jak je jim dítě unášeno z dohledu nad širé moře. Rozhodli se, že se tím směrem za ním
pustí. Sedli do kánoe a po nebezpečné plavbě objevili ostrov a našli
tam prázdnou schránku ze slonoviny  kostřičku ubohého indiánka.
Proto není divu, že těmto Nantuckeťanům, narozeným na pobřeží, dávalo živobytí moře. Nejdříve sbírali kraby a škeble v písku;
když se trochu osmělili, brodili se v moři a do sítí lovili makrely;
když byli ještě zkušenější, odrazili v člunech od břehu a lovili tresky
 94 
a konečně spustili na moře flotilu velkých lodí, prozkoumali tento
vodní svět, opásali jej nepřerušeným pásem plaveb kolem světa,
nahlédli do Behringovy úžiny a za všech ročních období a na všech
oceánech vyhlásili věčnou válku nejmocnější oživené hmotě, která
přežila potopu, nesmírně obludné a mohutné jako hora! Onomu
himálajskému mastodontu slaných vod, vybavenému nevědomou
silou tak ohromnou, že děs, který vzbuzuje, je hroznější než jeho
nejzuřivější zlomyslné útoky!
Atak tito nazí Nantuckeťané, ti mořští poustevníci, vycházejíce ze
svého mraveniště v moři, vpadli do vodního světa a dobyli ho, jako
by to byli sami Alexandrové. Rozdělili si mezi sebou oceán Atlantický, Tichý a Indický, jako si tři pirátské velmoci rozdělily Polsko.
Nechť Amerika připojí Mexiko k Texasu a přivěsí Kubu na Kanadu;
nechť Angličané zaplaví celou Indii a vyvěsí svůj oslnivý prapor
třebas na slunci; dvě třetiny naší zeměkoule patří Nantuckeťanům.
Patří jim, jako patří říše císařům; ostatní námořníci mají jen průjezdní právo. Obchodní lodi  to jsou jen posuvné mosty; ozbrojené
lodi  pouhé plovoucí pevnosti, a lodi pirátské a kaperské, třebaže se
moře drží jako loupežníci svých silnic, ty pouze vykrádají jiné lodi,
jiné odštěpky pevniny, jakými jsou samy, ale nepokoušejí se dobývat
živobytí přímo z bezedných hlubin. Nantuckeťan jediný osidluje
a oživuje moře; on jediný se na ně pouští, podle slov bible, v lodích;
přeorává je jako svou plantáž. Tam je jeho domov; tam je jeho živnost, kterou by nezrušila ani Noemova potopa, třebaže by zaplavila
všechny ty miliony lidí v Číně. Žije na moři jako prérijní kohout na
prérii; skrývá se mezi vlnami a šplhá po nich jako lovci kamzíků
v Alpách. Po léta nezná země; když se k ní konečně vrátí, působí na
něho jako jiný svět, podivněji, než by působil na pozemšťana měsíc.
Jako racek neznající země, který po západu slunce složí křídla a je
vlnami ukolébán do spánku, tak za soumraku Nantuckeťan daleko
od země svinuje plachty své lodi a ukládá se k odpočinku, zatímco
se přímo pod jeho polštářem bystře prohánějí stáda mrožů a velryb.
 95 
XV.
ŠKEBLÍ POLÉVKA
Za pozdního večera malý Mech pohodlně zakotvil aKvíkveg vyšel se
mnou na břeh. Toho dne jsme ovšem nemohli už nic podniknout, jenom si obstarat večeři a nocleh. Hostinský „Uvelryby“ nám doporučil hostinec svého bratrance Hosey Husseye „U dvou kotlů“, o němž
pravil, že je nejlépe vedeným hotelem v celém Nantucketu. Také nás
ujistil, že bratranec Hosea je proslulý škeblí polévkou. Zkrátka, dal
nám jasně na srozuměnou, že uděláme nejlíp, zkusíme-li to „Udvou
kotlů“. Ale směr, který nám naznačil  jít podle žlutého skladiště
na pravoboku, až spatříme bílý kostel na levoboku, potom se držet
levoboku, až dojdeme k nároží, tři čárky k pravoboku; potom že se
máme zeptat prvního člověka, kterého potkáme, kde je ten hostinec  toto spletité určení směru nás zpočátku velmi mátlo, zvláště
když Kvíkveg začal tvrdit, že žluté skladiště  naše první východisko  musí nám zůstat po levoboku, kdežto já rozuměl Petru Rakvovi,
že říká na pravoboku. Ale když jsme se tak chvíli potloukali tmou
a zaklepáním občas vyburcovali některého pokojného obyvatele,
abychom se zeptali na cestu, konečně jsme došli k něčemu, co nás
nenechalo na pochybách.
Dva ohromné dřevěné hrnce, černě natřené a zavěšené za ucha,
houpaly se na příčném trámu přibitém k starému stožáru, který
stál před starým průjezdem. Ramena trámu byla na jedné straně
seříznuta, takže se ten starý stožár nemálo podobal šibenici. Snad
jsem byl tehdy příliš přístupný takovým dojmům, ale při pohledu
na tuto šibenici jsem se neubránil neurčitým obavám. Cítil jsem divnou křeč v krku, když jsem se díval na přečnívající dva konce; ano,
byly dva, jeden pro Kvíkvega a druhý pro mne. To je zlé znamení,
řekl jsem si. Mým prvním ubytovatelem ve velrybářském přístavu
byl pan Rakev; v kapli lovců velryb na mne zíraly náhrobní desky
a tady šibenice! Aještě pár hrozných černých kotlů! Mají připomínat
pekelné kotle?
 96 
Z těchto úvah mě vyburcoval pohled na pihovatou blondýnu
v žlutých šatech, stojící na verandě před hostincem. Nad ní se houpala kalně červená lampa, která se hodně podobala zraněnému oku.
Žena se zuřivě hádala s mužem v červené vlněné košili.
„Táhni už,“ řekla mu, „nebo ti ukážu!“
„Pojď, Kvíkvegu,“ řekl jsem, „jsme na místě. To je paní Husseyová.“
Nemýlil jsem se; pan Hosea Hussey sice nebyl doma, ale mohl se
spolehnout, že ho manželka ve všem dokonale zastane. Když jsme
jí oznámili, že si přejeme večeři a nocleh, paní Husseyová prozatím
odložila další vádu, uvedla nás do malé světnice, usadila nás ke stolu
pokrytému zbytky nedávno skončené večeře a obrátila se k nám se
slovy: „Škebli nebo tresku?“
„Jaké by byly ty tresky, paní?“ řekl jsem velmi zdvořile.
„Škebli nebo tresku?“ opakovala.
„Škebli k večeři? Studenou škebli? Myslíte opravdu škebli, paní
Husseyová?“ otázal jsem se. „To je přece jen trochu studené a slizké
přivítání v zimě, co, paní Husseyová?“
Ale paní Husseyová velice spěchala, aby se mohla zas pustit do
muže v červené košili, který na to čekal před domem, a protože podle všeho zaslechla jen slovo „škeble“, chvátala k otevřeným dveřím
do kuchyně, křikla tam: „Škebli pro dva!“ a zmizela.
„Kvíkvegu,“ řekl jsem, „myslíš, že nám dvěma stačí k večeři jedna
škeble?“
Avšak teplá, vonná pára z kuchyně vyvracela naše tušení, zdánlivě chmurné. Když nám přinesli kouřící polévku, tajemství bylo
příjemně vysvětleno. Ach, drazí přátelé, slyšte mě! Polévka byla uvařena z malých šťavnatých škeblí, sotva větších než lískové oříšky,
promíchaných s rozdrcenými lodními suchary a nasoleným vepřovým, nakrájeným na kostičky! To vše bylo omaštěno máslem a vydatně opepřeno a osoleno. Poněvadž naše chuť k jídlu byla zostřena
mrazivou plavbou, a zejména proto, že Kvíkveg viděl před sebou své
oblíbené rybí jídlo a že polévka byla opravdu znamenitá, spořádali
jsme ji velmi rychle. Když jsem se potom na chvilku opřel o lenoch
židle a vzpomněl si, že paní Husseyová nabízela škebli a tresku,
 97 
řekl jsem si, že udělám malý pokus. Přistoupil jsem ke kuchyňským
dveřím, pronesl velmi důrazně slovo „treska“ a vrátil jsem se na své
místo. Za chvilku jsme opět ucítili vůni páry, ale poněkud odlišnou
a netrvalo dlouho a před námi stála výtečná polévka z tresky.
Dali jsme se znovu do jídla, a zatímco potápíme lžíce do mísy,
pomyslím si: To bych rád věděl, zda tohle jídlo nějak působí na mozek! Co se to říká, že kdo jí škeble, je hloupý? „Podívej se, Kvíkvegu,
nemáš v míse živého úhoře? Kde máš harpunu?“
Nejrybnatější ze všech rybnatých míst byl hostinec „U dvou
kotlů“, který si dobře zasloužil své jméno, neboť tady se v kotlích
stále vařily polévky. Polévka k snídani, polévka k obědu a polévka
k večeři, až se člověk ohlížel, nelezou-li mu skrze šaty rybí kosti.
Okolí domu bylo vydlážděno lasturami škeblí. Paní Husseyová nosila náhrdelník z leštěných tresčích obratlů a Hosea Hussey si dal
svázat účetní knihy do znamenité kůže ze starého žraloka. Mléko
páchlo rybinou, což jsem si nedovedl vysvětlit, až jsem se jednou
ráno procházel na pobřeží mezi rybářskými čluny a uviděl Hoseovu straku, jak se pase na rybích zbytcích; vykračovala si v písku,
na každém paznehtu odříznutou tresčí hlavu, takže to vypadalo,
jako by chodila v trepkách, na mou věru!
Po večeři jsme dostali od paní Husseyové lampu a poučení, kudy
vede nejkratší cesta do postele, ale když Kvíkveg první vykročil ke
schodům, hostinská natáhla ruku a žádala, aby jí vydal harpunu; ve
svých světnicích nedovolí přechovávat harpuny. „Proč ne?“ zeptal jsem
se. „Každý opravdový velrybář spí se svou harpunou  a proč by ne?“
„Protože je to nebezpečné,“ odpověděla. „Od té doby, co se mladý Stiggs vrátil z té nešťastné plavby, kdy byl půl páta roku pryč
a přivezl jen tři sudy tuku, a potom jsme ho našli mrtvého vzadu
v přízemí a v boku měl harpunu, nedovolím žádnému nocležníkovi,
aby si na noc bral do světnice takové nějaké nebezpečné zbraně.
Tak, pane Kvíkvegu (neboť už znala jeho jméno), já si vezmu to
vaše železo a dám vám na ně pozor až do rána. Ale polévka  jakou
chcete k snídani, lidi, škeblí nebo tresčí?“
„Obojí,“ řekl jsem, „a pro změnu si dáme pár uzených slanečků.“
 98 
XVI.
LOĎ
V posteli jsme si umlouvali plány na zítřek. K mému překvapení
a nemalé starosti mi teď Kvíkveg najednou naznačil, že se pilně
radil s Jojem  tak se jmenoval jeho černý malý bůžek  a Jojo mu
dvakrát nebo třikrát opakoval a důrazně na tom trval, abychom
k velrybářské flotile v přístavu nechodili společně a nehledali loď
oba dva. Jojo výslovně přikazoval, abych loď vybral já sám; Jojo prý
zamýšlí být nám nápomocen, a proto nám už vybral loď, kterou já,
Izmael, neomylně najdu, neboť je mi jakoby určena osudem. Na tuto
loď se musím dát okamžitě najmout a o Kvíkvega se zatím nestarat.
Zapomněl jsem se zmínit, že v mnohých věcech Kvíkveg nesmírně důvěřoval Jojovu dobrému úsudku a překvapujícímu předvídání
budoucnosti. Choval k Jojovi značnou úctu jako k dobrosrdečnému
bůžkovi, který to možná myslí celkem dobře, ale nemá ve všech
případech štěstí se svými blahovolnými úmysly.
Nuže, tento plán Kvíkvegův, či spíše Jojův, týkající se výběru lodi,
se mi vůbec nezamlouval. Nemálo jsem spoléhal na Kvíkvegovu zkušenost při vybírání velrybářské lodi nejlépe způsobilé, abychom jí
bezpečně svěřili sebe a své osudy. Když však žádná z mých námitek
na Kvíkvega nepůsobila, musel jsem se podrobit, a byl jsem tedy
ochoten pustit se do toho úkolu s rozhodnou, překypující energií
a silou, abych tu maličkost vyřídil co nejrychleji. Nazítří časně zrána
jsem nechal Kvíkvega zamknutého s Jojem v naší malé ložnici  zdálo se, že má jakýsi půst nebo ramadán (den postu, pokory a modliteb
pro Kvíkvega a Joja), podrobnosti jsem nikdy nezjistil, neboť jsem
nikdy nedovedl zvládnout jeho bohoslužebné obřady, ani 39 artikulů, ač jsem se tomu věnoval několikrát. Nechal jsem tedy Kvíkvega,
aby se postil, odpíraje si tomahavkovou dýmku, a Joja, aby se ohříval
u posvátného ohně z hoblovaček, a vydal jsem se k lodím. Po zdlouhavém bloudění a hojném náhodném vyptávání jsem se dověděl,
že jsou tady tři lodi chystající se na tříletou plavbu  Čertova hráz,
 99 
Mlsek a Pequod. Proč se loď jmenovala Čertova hráz, to nevím. Mlsek nepotřebuje vysvětlení. Pequod, jak si nepochybně vzpomenete, bylo jméno proslulého kmene massachusettských indiánů, nyní
vymřelých jako staří Médové. Prohlížel jsem si a okukoval Čertovu
hráz; od ní jsem přešel k Mlsku a konečně vstoupil na palubu Pequody; chvilku jsem se rozhlížel a potom rozhodl, že právě toto je
loď pro nás.
Snad jste viděli mnoho pěkných lodí za svého života  co já vím;
pobřežní plachetníky se širokým zobcem, japonské džunky vysoké
jako hora, lehké galioty podobné bednám na máslo a kdovíco ještě,
ale zaručuji se vám svým slovem, jakživi jste neviděli takové vzácné
staré plavidlo, jako byla tato vzácná stará loď Pequod. Byla to loď
ze staré školy, spíše malá, vypadající starosvětsky jako kus nábytku, jehož nohy končí dole prackami. Byla ošlehaná a poznamenaná
nečasem ve větrných smrštích i bezvětřím všech čtyř oceánů. Barva jejího trupu byla ztmavělá jako tvář francouzského granátníka,
který bojoval v Egyptě i na Sibiři. Ctihodná příď vypadala, jako by
měla vousy. Její stěžně  uříznuté kdesi na pobřeží Japonska, kde
původní stěžně byly sraženy vichřicí přes palubu  její stěžně stály
strnule jako tři staří kolínští králové. Její starodávné paluby byly
opotřebované a hrbolaté jako kámen, uctívaný poutníky v katedrále canterburské, na kterém vykrvácel Beckett. Ale ke všem těmto
starožitnostem jí přibyly nové podivuhodné rysy, vyplývající z divokého zaměstnání, kterému se loď věnovala víc než půl století. Starý
kapitán Peleg, po mnoho let její velící důstojník, než začal velet jiné
lodi, své vlastní, a teď námořník na odpočinku a jeden z hlavních
majitelů Pequody, tento starý Peleg, pokud byl velitelem, budoval
na její grotesknosti, kterou všude ještě podivínsky zvýšil, ať už šlo
o materiál či o důmyslný nápad, takže se jí nic nevyrovnalo, leda
snad vyřezávaný štít nebo postel od Thorkill-Hakea. Loď byla vyšňořena jako nějaký divoký etiopský císař, jehož šíji tíží přívěsky
z leštěné slonové kosti. Byla plná trofejí. Loď podobná lidojedu,
ozdobená ukořistěnými kostmi svých nepřátel. Její zábradlí snekrytými plaňkami, bez deštění, bylo kolem dokola vybaveno jako jediná
 100 
velká tlama dlouhými, ostrými zuby vorvaně; byly tam zaraženy
místo kolíků k uvazování jejích starých konopných šlach a žil. Tyto
šlachy však neběžely přes obyčejné kladky z prostého pevninského
dřeva, nýbrž vinuly se úhledně kolem kladek z mořské slonoviny.
Pohrdnuvši otáčivým kolem u ctihodného kormidla, měla tu držadlo, a to držadlo bylo z jednoho kusu, z úzké spodní čelisti jejího
dědičného nepřítele, pozoruhodně vyřezávané. Kormidelník, který
za prudké bouře řídil loď tímto držadlem, musel si připadat jako
Tatar, který zadržuje svého ohnivého oře tím, že mu svírá čelist.
Vznešená loď, ale nějak nadmíru zasmušilá! Všechny vznešené věci
působí takovým dojmem.
Když jsem se na horní palubě vzadu rozhlížel po některém veliteli, abych se přihlásil jako kandidát plavby, neviděl jsem zpočátku
nikoho, avšak mé pozornosti nemohl ujít podivný stan nebo spíše
vigvam, postavený nedaleko hlavního stěžně. Zdálo se, že je to stan
zřízený jen na čas, dokud je loď v přístavu. Měl tvar kuželovitý, byl
asi deset stop vysoký a skládal se z dlouhých, velkých plátů ohebné
černé kostice, pocházející z prostřední a nejvyšší části čelisti grónské velryby. Desky byly postaveny do kruhu, širšími konci na palubu,
svázány šňůrou, navzájem o sebe opřeny a na vrcholku se spojovaly
ve špici s chocholem, kde uvolněná třásnitá vlákna povívala jako
chomáč vlasů na lebce pottowotamského náčelníka. Trojúhelníkovitý vchod vedl na příď lodi, takže kdo byl uvnitř, mohl dokonale
přehlédnout všechno vpředu.
V tom zvláštním příbytku jsem konečně objevil muže zpola ukrytého, který vypadal jako velitel; bylo teď poledne, námořníci přerušili práci a muž odpočíval od břemene dohlížení. Seděl na starodávné dubové židli, celé zajímavě vyřezávané; sedadlo bylo vypleteno
z téhož pružného pevného materiálu, z kterého byl udělán i vigvam.
Starší muž, kterého jsem uviděl, nevypadal nijak neobvykle; byl
osmahlý a svalnatý jako většina starých námořníků a důkladně obalen modrým hrubým suknem, střiženým podle kvakerské módy.
Jen kolem očí měl jemnou, téměř drobnohlednou síť vrásek, jež
mu patrně vyryly ustavičné plavby v mnoha prudkých vichřicích
 101 
a stálé zírání proti větru  neboť to zaviňuje, že se svaly kolem očí
stahují. Takové vrásky kolem očí jsou působivé, když se mračíme.
„Je tu kapitán Pequody?“ otázal jsem se, přistoupiv ke dveřím
stanu. „A kdyby tu kapitán Pequody byl, co mu chceš?“ řekl.
„Zamýšlím se dát najmout na loď.“
„Ty zamýšlíš, opravdu? Vidím, že nejsi Nantuckeťan  byls už
někdy na velrybářské lodi?“
„Ne, pane, nikdy.“
„Tak bych řekl, že o velrybaření nevíš vůbec nic  co?“
„Nic, pane, ale nepochybuji, že se to brzo naučím. Prodělal jsem
několik plaveb na obchodních lodích a myslím, že “
„Obchodní lodi mohou jít k čertu. Takové žvásty mi tu nepovídej.
Vidíš tuhle nohu? Urazím ti ji, jestli mi ještě cekneš o obchodních
lodích. Obchodní lodi, to tak! Nejspíš jsi na to náramně pyšný, že jsi
sloužil na těch obchodních lodích. Ale čerta! člověče, proč se chceš
pustit na lov velryb, co? Vypadá to trochu podezřele, ne? Nebyls
pirátem? Neokradl jsi svého posledního kapitána, co? Nemáš v úmyslu povraždit důstojníky, až se dostaneš na moře?“
Bránil jsem se, že nic takového nemám na svědomí. Viděl jsem
pod masku těchto zpola žertovných narážek: tento starý mořeplavec je kvaker a pravý ostrovní Nantuckeťan, proto má plno svých
ostrovanských předsudků a je poněkud nedůvěřivý ke všem cizincům, nepocházejí-li od mysu Cod nebo z Vineyardu.
„Proč se chceš dát na velrybaření? Musím to vědět, než o tobě
začnu vůbec uvažovat.“
„Víte, pane, chci poznat, co je to vlastně velrybaření. Chci uvidět
kus světa.“
„Chceš poznat, co je to velrybaření, viď? Viděls už kapitána Achaba?“
„Kdo je to kapitán Achab, pane?“
„Ano, ano, to jsem si myslil. Kapitán Achab je velitel této lodi.“
„Tedy jsem se zmýlil. Myslil jsem, že mluvím s kapitánem osobně.“
„Mluvíš s kapitánem Pelegem  s tím mluvíš, mladíku. Já a kapitán
Bildad máme na starosti vybavit Pequod na plavbu, opatřit jí všecko,
 102 
čeho potřebuje, posádku v to počítajíc. Jsme částečně majiteli a také
jiné zastupujeme. Ale jak už jsem o tom začal, chceš-li vědět, co je
velrybářství, a říkáš, že chceš, mohu ti zařídit, abys to poznal, dřív
než se k tomu zavážeš a než nebudeš moci couvnout. Mrkni okem
na kapitána Achaba, mladíku, a uvidíš, že má jen jednu nohu.“
„Co to znamená, pane? Připravila ho o druhou velryba?“
„Připravila velryba! Mladíku, pojď ke mně blíž: tu nohu sežral,
rozžvýkal, rozchroustal nejpříšernější vorvaň, jaký kdy roztříštil
člun! Ach jo!“
Byl jsem poněkud poplašen jeho výbuchem, snad i trochu dojat
upřímným zármutkem jeho závěrečného zvolání, ale řekl jsem co
možná klidně: „Pane, co říkáte, je nepochybně pravda, ale jak jsem
mohl předpokládat nějakou zvláštní zuřivost u té neobyčejné velryby, třebaže jsem si to mohl vyvodit už z nehody samé!“
„Poslechni, mladíku, mluvíš trochu moc jemně; vůbec nemluvíš
dost ostře. Opravdu jsi byl už předtím na moři? Nemýlíš se?“
„Pane,“ odpověděl jsem, „myslím, že jsem vám řekl, že jsem prodělal čtyři plavby na obchodních “
„Dost! Pamatuj si, co jsem ti řekl o obchodních lodích  nedopaluj
mě  nestrpím to! Ale abychom si rozuměli. Naznačil jsem ti, co je
velrybaření. Ještě k tomu máš chuť?“
„Ano, pane.“
„Velmi dobře. Ale jsi člověk, který dovede vrazit harpunu živé
velrybě do chřtánu a pak za ní skočit? Odpověz mi rychle.“
„Jsem, pane, když by to bylo naprosto nutné, ale ne proto, aby se
člověk odpravil, to asi není cílem.“
„Zase dobře. Jenže ty chceš jít nejen velrybařit, abys poznal velrybářství z vlastní zkušenosti  ty chceš také uvidět kus světa. Neřekls
to tak? Myslím, že ano. Tak tedy jdi tamhle dopředu a nakoukni přes
zábradlí, vrať se ke mně a povíš mi, cos tam viděl.“
Na okamžik jsem byl poněkud zmaten tímto podivným příkazem,
nevěda přesně, jak to přijmout, zda vážně či jako vtip. Ale kapitán
Peleg zhustil všechny své vrásky v jediné zamračení a donutil mě
uposlechnout.
 103 
Postoupil jsem vpřed a nahlédl přes zábradlí; shledal jsem, že
zakotvená loď, houpající se pod nárazy přílivu, míří šikmo na širé
moře. Rozhled byl neomezený, ale nesmírně jednotvárný a odpudivý; nikde ani stopy po nějaké rozmanitosti.
„Nu tak, jaké máš hlášení?“ řekl Peleg, když jsem se vrátil. „Cos
tam viděl?“
„Mnoho ne,“ odpověděl jsem. „Nic než vodu. Pořádný kus obzoru  a myslím, že se žene vichřice.“
„Dobře, a co si myslíš o tom svém přání uvidět kus světa? Chceš
jet kolem mysu Hornu, abys ho viděl větší kus, že? Což nevidíš svět
z místa, kde stojíš?“
Byl jsem poněkud zaražen, ale řekl jsem si, že s velrybářskou
výpravou jet musím a také pojedu; Pequod se vyrovná kterékoli
jiné lodi  považoval jsem ji za nejlepší  a tohle všechno jsem teď
opakoval Pelegovi. Vida moje odhodlání, vyslovil se, že je ochoten
mě přijmout.
„Můžeš hned podepsat listiny,“ dodal, „pojď se mnou.“ Po těch
slovech mě vedl dolů pod palubu do kajuty.
Na palubním nosníku seděla osoba, která mi připadala nesmírně
zvláštní a překvapující. Ukázalo se, že je to kapitán Bildad, který je
spolu s kapitánem Pelegem největším podílníkem na lodi. Ostatní
podíly, jako to někdy bývá v těchto přístavech, měli v rukou různí
staří důchodci, vdovy, děti bez otců a nezletilí sirotci; každému patřil podíl v ceně jednoho kolíku nebo stopy prkna nebo několika
hřebíků. Nantuckeťané ukládají peníze do velrybářských lodí právě
tak, jako vy je ukládáte do spolehlivých státních papírů, jež nesou
dobré úroky.
Bildad stejně jako Peleg a ovšem i jiní Nantuckeťané byl kvaker,
poněvadž ostrov byl původně osídlen touto sektou. A dodnes obyvatelé celkem zachovávají v neobvyklé míře zvláštnosti kvakerů, jen
rozmanitě a nestejně pozměněné prvky naprosto cizími a různorodými. Někteří z těchto kvakerů jsou nejkrvelačnější ze všech plavců
a lovců velryb. Jsou to kvakeři bojovní; jsou to kvakeři jaksepatří.
 104 
Vyskytují se mezi nimi lidé, kteří dostali biblická jména  což je
na tomto ostrově běžným zvykem  a v dětství si ovšem osvojili dramaticky okázalé tykání podle kvakerského zvyku, a přece za výbojných, odvážných a nespoutaných dobrodružství svého pozdějšího
života získávají vlastnosti, jež se podivuhodně mísí s vlastnostmi
z mládí, tisíceré smělé povahové rysy, hodné skandinávského námořního krále nebo poetického římského pohana. A když se tyto
vlastnosti spojují v člověku, kterému je dána velká vrozená síla,
přemítavý mozek a vážné srdce a který se také naučil myslit za tiché osamělosti mnoha dlouhých nočních hlídek v odlehlých vodách
a pod souhvězdími tady na severu nikdy neviděnými, myslit bez
ohledu na tradici a samostatně; v člověku, který přijímal všechny
lahodné nebo divoké dojmy přímo z panenských prsou přírody,
štědrých a důvěřivých, a hlavně proto se naučil, ovšem přálo-li mu
trochu jaké štěstí, používat řeči smělé a drsně výbojné  potom
je takový muž jedincem vynikajícím v celém národě, mohutnou,
okázalou postavou, stvořenou pro vznešené tragédie. Z hlediska
dramatického mu také nijak neuškodí, když vhlubinách jeho povahy
objevíme vrozené či získané chorobné sklony, kterými se dá zpola
dobrovolně ovládat. Vždyť všichni lidé tragicky velcí se stávají velikými jen vlivem jakési chorobnosti. Věř tomu, mladistvá ctižádosti,
všechna lidská velikost je jen choroba! Až dosud však nemáme co
dělat s takovýmto člověkem, ale s někým docela jiným; a přece také
s mužem, jehož podivínství vzešlo zase jen z jiného kvakerského
stadia, pozměněného osobitými okolnostmi.
Stejně jako kapitán Peleg byl i kapitán Bildad zámožný velrybář
na odpočinku. Ale na rozdíl od kapitána Pelega, který se vůbec nestaral o tak zvané vážné věci a pokládal je za největší malichernosti  kapitán Bildad byl nejen v dětství vychován v duchu nejpřísnější
sekty nantucketských kvakerů, ale ani celý jeho pozdější život na
moři, ani pohled na mnohé neoděné krasavice z ostrovů ležících
kolem mysu Hornu, nic, pranic nepohnulo tímto rozeným kvakerem
sebeméně, ba nezměnilo to ani jediný záhyb na jeho kabátě. Jenže
přes všechnu neměnnost byl tento vážený kapitán Bildad trochu
 105 
nedůsledný. Náboženské ohledy mu bránily chopit se zbraně proti
pozemním vetřelcům, a přece sám bez omezení přepadal Atlantický
i Tichý oceán; jakkoli byl zapřisáhlým nepřítelem prolévání lidské
krve, přece sám v svém přiléhavém kabátě prolil celé jezero krve
leviatanů. Jak se teď v rozjímavém soumraku svého života mohl
nábožný Bildad vyrovnat s těmito skutky ve vzpomínkách, to nevím,
ale nezdálo se, že ho to příliš trápí, a podle všeho již dávno dospěl
k moudrému a rozumnému úsudku, že náboženství člověka je jedna
věc a tento praktický svět zase věc druhá. Tento svět platí dividendy. Vyšvihl se z malého plavčíka v krátkých kalhotkách z nejhrubší
látky na harpunáře ve volné vestě, dole sestřižené do kulata; potom
se stal velitelem člunu, prvním důstojníkem, kapitánem a konečně
majitelem lodi; jak už jsem naznačil, Bildad uzavřel dobrodružnou
životní kariéru odchodem z činného života v krásném věku šedesáti let a zbytek svých dnů zasvětil klidnému pobírání příjmu těžce
zaslouženého.
Lituji, že to musím říci, ale Bildad si získal pověst nenapravitelného držgrešle, a pokud jezdil po moři, byl krutým a nemilosrdným
velitelem. Vypravovali mi vNantucketu, ač se to jistě zdá podivné, že
když velel staré velrybářské lodi Categut, musela být jeho posádka
po návratu domů většinou dopravena z mola rovnou do nemocnice,
tak byla vysílená a zedřená. Na zbožného muže, a zvláště na kvakera, měl jistě tvrdé srdce, neřekneme-li o něm už nic horšího. Svým
lidem prý sice nikdy nenadával, ale nějak se mu podařilo vyždímat
z nich nesmírné množství strašně namáhavé, kruté práce. Když byl
Bildad prvním důstojníkem, upíral na vás soustředěně své žlutošedé oči, takže se člověk cítil nesvůj, dokud něco nepopadl  kladivo
nebo kolík na splétání lan  a nedal se zuřivě do nějaké práce, ať
už to bylo cokoli. Před ním mizela netečnost a zahálka. Jeho vlastní
osoba byla přesným ztělesněním jeho prospěchářského charakteru.
Na dlouhém, vyzáblém těle neměl ani kousek přebytečného masa,
ani přebytečný vous; bradu mu vroubila jemná úsporná bradka,
podobná ošoupanému okraji širokého klobouku.
 106 
Taková tedy byla osoba, kterou jsem viděl sedět na palubním
nosníku, když jsem kráčel za kapitánem Pelegem dolů do kajuty.
Prostora mezi palubami byla malá; a tady vzpřímeně seděl starý
Bildad, který tak vždycky sedával a nikdy se neopíral, to aby šetřil
šosy kabátu. Širák ležel vedle něho, nohy měl ztuhle zkříženy, hnědý
kabát upjatý až pod bradu. Na nose měl brýle a byl, jak se zdálo,
ponořen do čtení ve velké knize.
„Bildade,“ zvolal kapitán Peleg, „už jsi v tom zase, co? Ty už to
Písmo studuješ aspoň třicet let, pokud vím. Jak jsi daleko, Bildade?“
Jako kdyby byl dávno zvyklý slýchat takové rouhavé řeči od starého námořníka, Bildad klidně vzhlédl, nevšímaje si ani nynější jeho
neuctivosti, a spatřiv mě, podíval se opět tázavě na Pelega.
„Říká, že je náš člověk, Bildade,“ řekl Peleg, „chce se dát najmout
na loď.“
„Chceš?“ řekl Bildad dutým hlasem a obrátil se ke mně.
„Chceš,“ opakoval jsem bezděčně, tak na mne působil tento kvaker.
„Co o něm soudíš, Bildade?“ zeptal se Peleg.
„Ujde to,“ řekl Bildad, prohlížeje si mě, a potom začal znovu slabikovat v knize, mumlaje přitom docela slyšitelně.
Měl jsem dojem, že je to nejpodivnější starý kvaker, jakého jsem
kdy spatřil, zvláště když jeho přítel a starý druh na moři Peleg byl
takový mluvka. Nic jsem neříkal, jen jsem se pozorně rozhlížel. Peleg teď otevřel truhlu, vytáhl z ní smlouvy, položil přede mne pero
a inkoust a usadil se u stolku. Napadlo mě, že mám svrchovaný čas
rozhodnout se, za jakých podmínek se chci dát najmout na výpravu.
Bylo mi už známo, že se při velrybářské živnosti neplatí mzdy; všichni pracovníci včetně kapitána dostávají určité podíly ze zisku, zvané
vklady, a tyto podíly jsou odstupňovány podle toho, jak důležitou
práci kdo vykonává. Rovněž jsem věděl, že nováček ve velrybaření,
jako jsem já, nemůže očekávat velký podíl, uvážíme-li však, že jsem
byl již na moře zvyklý, dovedl řídit kormidlo, spravovat lana a podobné práce, mohl jsem přece doufat, podle toho, co jsem slyšel, že
mi bude nabídnuta nejméně dvěstěpětasedmdesátina vkladu  to
je dvěstěpětasedmdesátý díl čistého výdělku výpravy, ať už bude
 107 
jakýkoli. Atřebas dvěstěpětasedmdesátý díl byl už tak zvaný daleký
vklad, přece to bylo lepší než nic. Bude-li naše plavba úspěšná, mohu
tím skoro zaplatit šaty, které na výpravě roztrhám, nemluvě o tom,
že po tři léta nebudu musit pranic platit za stravu a byt.
Snad někdo namítne, že tohle byla špatná cesta k nahromadění
královského jmění  a to je pravda, byla to velmi špatná cesta. Patřím
však k lidem, kteří se nikdy nepachtí za královským jměním, a jsem
docela spokojen, je-li někdo ochoten dávat mi stravu a byt, když se
ubytuji pod tímto chmurným štítem „U bouřlivého mraku“. Vcelku
jsem považoval dvěstěpětasedmdesátý díl za docela spravedlivý, ale
nebylo by mě nijak překvapilo, kdyby mi nabídli díl dvoustý  vždyť
jsem v ramenou hezky široký!
Přesto jsem příliš nevěřil v nějakou velkomyslnost při určování
podílu ze zisku: na břehu jsem totiž zaslechl cosi o kapitánu Pelegovi
a také o jeho nevypočitatelném druhu Bildadovi. Ti byli hlavními
majiteli Pequody, proto jim ostatní rozptýlení a méně významní
majitelé svěřili téměř zcela správu lodních záležitostí. Ale nevěděl
jsem, zda ten starý skrblík Bildad nemá hlavní slovo při najímání námořníků, zvláště když jsem ho teď zastihl na Pequodě, jak se
v kajutě po domácku zařídil a čte si v bibli, jako by seděl u vlastního
krbu. Ve chvíli, kdy se Peleg marně pokoušel upravit pero velkým
zavírákem, starý Bildad si nás nevšímal; nemálo mě to překvapilo,
když přece byl tak důležitou stranou v tomto jednání; nevšímal si
nás ani trochu, nýbrž jen dále hučel pro sebe z knihy: „Neskládejte
sobě pokladů na zemi, kdež mol “
„Nuže, kapitáne Bildade,“ přerušil ho Peleg, „co říkáš, jaký vklad
dáme tomuhle mládenci?“
„Sám nejlépe víš,“ zněla hrobová odpověď, „sedmsetsedmasedmdesátina by nebyla příliš mnoho, že?  ‚kdež mol a rez kazí,
ale skládejte‘ “
Skládejte, toť se rozumí, řekl jsem si, a takovýhle vklad! Sedmsetsedmasedmdesátina! Nu, starý Bildade, tys rozhodnut, že aspoň já
nenaskládám mnoho vkladů tady na zemi, kde mol a rez je kazí. Tohle byl věru nesmírně daleký vklad! Velikost číslice mohla by snad na
 108 
první pohled oklamat obyvatele pevniny, jenže už nejprostší úvaha
ukáže, že sedm set sedmdesát sedm je sice číslice vysoká, ale když
udává pouze počet dílů, shledáme, že sedmistý sedmdesátý sedmý
díl ze čtvrtpeníku je mnohem méně než sedm set sedmdesát sedm
zlatých dublonů. To jsem si tenkrát také myslil.
„Bodejž jsi oslepl, Bildade!“ zvolal Peleg. „Přece nechceš toho
mládence ošidit! Musí dostat víc než to.“
„Sedmistý sedmdesátý sedmý podíl,“ řekl opět Bildad, aniž pozvedl oči, a potom dále mumlal: „Neboť kdež jest poklad váš, tuť
jest i srdce vaše.“
„Napíšu mu třístý díl,“ řekl Peleg, „slyšíš to, Bildade! Třístý vklad,
povídám.“
Bildad odložil knihu, obrátil se vážně k němu a řekl: „Kapitáne
Pelegu, ty máš štědré srdce. Musíš však myslit na svou povinnost
k ostatním majitelům této lodi  vdovám a sirotkům, mnoho jich
jest  a kdybychom příliš hojně odměnili práci tohoto mladíka, okrádali bychom ony vdovy a sirotky o chléb. Sedmistý sedmdesátý sedmý vklad, kapitáne Pelegu!“
„Ty, Bildade!“ zahřměl Peleg, vyskočil a pobíhal po kajutě. „Hrom
tě zab, kapitáne Bildade! Kdybych byl v těchto věcech poslouchal
tebe, byl bych už měl svědomí tak obtížené, že by potopilo největší
loď, jaká kdy obeplula mys Horn.“
„Kapitáne Pelegu,“ řekl Bildad klidně, „tvé svědomí může mít
ponor deset palců či deset sáhů, to nemohu říci; ale ty jsi stále ještě
člověk zatvrzelý, proto se tuze obávám, že máš svědomí děravé, a to
tě nakonec strhne do horoucích pekel, kapitáne Pelegu!“
„Do pekel! Do horoucích pekel! Člověče, ty mě urážíš! Nesnesitelně mě urážíš. To je zatracená troufalost říci člověku, že přijde do
pekla. Hrom a blesky! Bildade, řekni mi to ještě jednou a je konec mé
trpělivosti, ale já  já  ano, spolknu živou kozu i s chlupy a rohy. Ven
z kajuty, ty darebný, špinavý synu dřevěného děla  ať už jsi pryč!“
Když tohle vychrlil, vyrazil proti Bildadovi, který se však kupodivu
svižně uhnul.
 109 
Polekán tímto hrozným výbuchem mezi dvěma hlavními a odpovědnými majiteli lodi, začal jsem kolísat: nemám se raději vzdát
zamýšlené plavby na lodi, která má vlastníky tak povážlivé a velení
tak dočasné? Ustoupil jsem stranou ode dveří, abych uvolnil cestu
Bildadovi, o němž jsem nepochyboval, že touží zmizet před vzplanuvším hněvem Pelegovým. Ale k mému úžasu Bildad zase klidně
usedl na nosník a nezdálo se ani v nejmenším, že by chtěl utéci.
Byl patrně zvyklý způsobům zatvrzelého Pelega. A Peleg? Když se
takto vyzuřil, jeho zlost zřejmě nadobro vyprchala, takže i on usedl
jako jehňátko, třeba sebou trochu škubal, jako by měl nervy ještě
rozehrané. „Hola!“ zahvízdl konečně, „myslím, že náhlá bouře odešla
s větrem. Bildade, tys dovedl dobře přiostřovat kopí, oprav to pero,
ano? Tenhle můj zavírák už potřebuje přibrousit. Tak vidíš, děkuji
ti, Bildade. Tak tedy, mládenče, řekl jsi, že se jmenuješ Izmael, ano?
Nuže, Izmaeli, popluješ tedy za třístý díl.“
„Kapitáne Pelegu,“ řekl jsem, „mám s sebou přítele, který chce
také na loď  mám ho zítra vzít s sebou?“
„Toť se rozumí,“ odpověděl Peleg, „jen ho přiveď, podíváme se
na něho.“
„Jaký chce vklad?“ zabručel Bildad, vzhlédnuv od knihy, do níž
byl zase už zabrán.
„Ach, nestarej se o to, Bildade,“ řekl Peleg. „Byl už někdy na lovu
velryb?“ obrátil se ke mně.
„Zabil víc velryb, než bych dovedl spočítat, kapitáne Pelegu.“
„Dobrá, tak ho přiveď.“
Podepsal jsem listinu a šel. Nepochyboval jsem, že jsem za dopoledne vykonal kus dobré práce a že právě Pequod je ta loď, kterou
vybral Jojo pro mou a Kvíkvegovu plavbu kolem mysu Horn.
Ale ještě jsem nedošel daleko a už jsem se rozpomněl, že se mi
kapitán, s kterým mám vyplout, dosud neukázal. Stává se to ovšem,
že velrybářská loď je dokonale vybavena a má všechno mužstvo na
palubě, dříve než přijde kapitán, aby se ujal velení. Někdy se totiž
tyto plavby protáhnou a pobyt doma na pevnině je tak nesmírně
krátký, že když má kapitán rodinu nebo nějakou starost, nevšímá si
 110 
příliš lodi v přístavu, nýbrž ponechává ji majitelům až do chvíle, kdy
je připravena vyplout. Ale přece jen bývá vždycky dobře podívat se
na něho, dřív než se člověk neodvolatelně svěří jeho rukám. Vrátil
jsem se tedy, vyhledal kapitána Pelega a zeptal se ho, kde bych našel
kapitána Achaba.
„A co chceš od kapitána Achaba? Už je všecko v pořádku, jsi přijat.“
„Ano, ale rád bych ho viděl.“
„Myslím, že to teď zatím nepůjde. Nevím přesně, co s ním je.
Pořád se drží stranou, doma. Snad nějaká nemoc, a přece na to nevypadá. Vlastně není nemocen; ale ne, dobře mu také není. Ostatně,
mládenče, nechce vidět ani mne, a pochybuji tedy, že by chtěl vidět
tebe. Je to divný pavouk, ten kapitán Achab  říkají někteří lidé  ale
dobrák. Ach, bude se ti moc líbit; žádné strachy, žádné strachy. Ten
kapitán Achab je skvělý, bohorovný neznaboh, moc toho nenamluví,
ale když promluví, hleď dobře natahovat uši. Pamatuj si to, dej si
pozor už napřed. Achab není jen tak ledaskdo, Achab byl na univerzitě, ale také mezi lidojedy; je zvyklý na větší divy, než jaké skýtají
vlny, a zatkl své ohnivé kopí do mocnějších a podivnějších nepřátel,
než jsou velryby. Jeho kopí! Věru, nejostřejší a nejjistější z celého
našeho ostrova! Ach, to není kapitán Bildad, kdepak! Akapitán Peleg
taky ne! Je to Achab, hochu, a víš přece, že Achab za starodávna byl
korunovaný král!“
„A velmi zkažený! Když byl ten zlotřilý král zabit, což neolizovali
psi jeho krev?“
„Pojď blíž, sem ke mně  sem, sem,“ řekl Peleg s pohledem tak významným, že mě div nepolekal. „Poslechni, chlapče, tohle nikdy na
lodi neříkej. Vůbec to nikde neříkej. Kapitán Achab si to jméno sám
nedal. Byl to bláhový, neuvědomělý rozmar jeho bláznivé ovdovělé
matky, která zemřela, když mu bylo sotva dvanáct měsíců. A přece
stará indiánka Tistig v Gayheadu řekla, že to jméno bude do jisté
míry prorocké. Ajiní hlupáci, jí podobní, řeknou ti možná totéž. Chci
tě varovat. Je to lež. Znám dobře kapitána Achaba; před lety jsem
s ním plul jako první důstojník; vím, že je to dobrý člověk  není to
 111 
sice nábožný dobrák jako Bildad, ale dobrák, který kleje  asi jako
já  jenže ve větším měřítku. Ano, ano, vím, že nikdy nebyl opravdu veselý; také vím, že na zpáteční cestě byl po nějaký čas trochu
pomatený; ale to zavinily prudké bodavé bolesti v jeho pahýlu, jak
mohl každý vidět. Také vím, že od té doby, co ho za poslední plavby připravila o nohu ta prokletá velryba, byl trochu trudnomyslný  zoufale trudnomyslný a někdy až zuřivý, ale to všecko přejde.
Jednou provždy ti musím říci a musím tě ujistit, mládenče, že je
lepší plout s trudnomyslným dobrým kapitánem nežli s usměvavým
špatným kapitánem. Tak tedy sbohem  a nehovoř špatně o kapitánu Achabovi, protože má náhodou nedobré jméno. Ostatně, hochu,
má manželku  ani tři plavby není ženat  roztomilé, oddané děvče.
A představ si: s onou milou dívkou má ten starý kapitán dítě; myslil
bys tedy, že Achab je zlý, beznadějně špatný člověk? Ne, ne, hochu.
Achab je snad postižený, poznamenaný, ale přece jen je to člověk!“
Odcházel jsem zabrán v myšlenky. Co jsem se náhodou dověděl
o kapitánu Achabovi, naplňovalo mě zvláštním trapným neklidem.
Cítil jsem zároveň účast a soucit k tomuto muži, ale proč, to nevím,
leda snad, že tak krutým způsobem ztratil nohu. Také jsem měl
z něho podivný strach, jenže strach takového rázu, že jej ani nedovedu popsat; vlastně to strach ani nebyl; nevím, co to bylo. Ale cítil
jsem to  a nepopouzelo mě to proti němu; cítil jsem jen, že mě
horečně vzrušuje to, co se mi u něho zdálo záhadné, přestože jsem
ho tehdy znal tak nedokonale. Posléze se mé myšlenky zatoulaly
jiným směrem a záhadný Achab mi prozatím zmizel z mysli.
 112 
XVII.
RAMADÁN
Protože Kvíkvegův ramadán čili půst a pokora měl trvat po celý
den, nechtěl jsem ho až do večera vyrušovat, neboť chovám největší
úctu k náboženským povinnostem každého svého bližního, nechť
jsou jakkoli komické, a nenašel bych v sobě odvahu posmívat se ani
shromáždění mravenců uctívajících muchomůrku  ba dokonce ani
oněm tvorům v některých našich krajinách, kteří se s lokajstvím,
jemuž není rovno na jiných planetách, sklánějí před poprsím zemřelého boháče jen proto, že podle jména je dosud majitelem a pronajímatelem rozlehlých pozemků.
Pravím, že my dobří presbyteriánští křesťané máme být v těchto
otázkách shovívaví, a ne se považovat za nesmírně povýšené nad
ostatní smrtelníky, pohany a podobné tvory, protože mají polobláznivé názory na tyto věci. Kvíkveg má jistě pošetilé názory o Jojovi
a svém ramadánu, ale co na tom? Podle mého si Kvíkveg myslil, že
ví, co chce, a vypadal spokojen; proto ho nechme na pokoji. Jakékoli
přesvědčování by u něho nic nezmohlo; nechme ho na pokoji, říkám. Bože, smiluj se nad námi nade všemi  jak nad presbyteriány,
tak nad pohany, protože všichni jsme nějak hrozně pytlem praštění
a potřebujeme nutně nápravy.
K večeru, když jsem se již domníval, že všechny jeho obřady
a úkony jsou skončeny, šel jsem k jeho světnici a zaklepal na dveře.
Nikdo se neozval. Pokusil jsem se otevřít dveře, ale byly zevnitř zamčeny. „Kvíkvegu,“ zavolal jsem tiše klíčovou dírkou. Naprosté ticho.
„Povídám, Kvíkvegu! Proč se neozýváš? To jsem já  Izmael.“ Opět
ticho jako dříve. To mě znepokojovalo. Poskytl jsem mu přece tolik
času! Napadlo mě, že ho ranila mrtvice. Nahlédl jsem klíčovou dírkou. Dveře vedly do odlehlého kouta pokoje, takže průhled dírkou
byl jen omezený a zlověstný. Viděl jsem pouze kousek dolního čela
postele a pruh stěny, nic jiného. Překvapilo mě, že o zeď je opřena
dřevěná násada Kvíkvegovy harpuny, kterou mu hostinská včera
 113 
večer odebrala, než jsme odešli do světnice. To je podivné, pomyslil
jsem si, ale když tam stojí harpuna a on bez ní vychází jen málokdy
nebo spíše nikdy, musí být uvnitř, o tom nemůže být pochyby.
„Kvíkvegu! Kvíkvegu!“  Hrobové ticho. Jistě se něco stalo. Mrtvice! Pokusil jsem se vyrazit dveře, ale ty se ani nehnuly. Sběhnuv
dolů, rychle jsem vypověděl své podezření první osobě, kterou jsem
potkal  pokojské. „Ježíšmarjá!“ zvolala. „Hned jsem si myslila, že
se něco přihodilo. Po snídani jsem šla ustlat a dveře byly zamčeny,
ticho jako v hrobě a takové ticho tam bylo od té doby stále. Myslila
jsem, že jste třeba oba odešli a pro jistotu si tam zamkli zavazadla.
Ježíšmarjá! Madam! Paní Husseyová! Vražda! Paní Husseyová! Mrtvice!“  s těmito výkřiky utíkala ke kuchyni a já za ní.
Paní Husseyová se brzo objevila, držíc v jedné ruce baňku s hořčicí a v druhé láhev s octem. Právě totiž prohlížela láhve s octem,
olejem a kořením a přitom plísnila malého černošského chlapce.
„Kůlna,“ volal jsem, „kde máte kůlnu? Proboha, utíkejte a přineste něco, čím by šlo vyvrátit dveře  sekyru! sekyru!  ranila ho
mrtvice, na mou duši!“ To volaje, hnal jsem se bez rozmyslu opět
s prázdnýma rukama po schodech nahoru; vtom mi zastoupila cestu
paní Husseyová s baňkou hořčice, lahví octa i celým svým baňatým
zjevem.
„Co je vám, mladý muži?“
„Přineste sekyru! Proboha, utíkejte pro lékaře, pokusím se zatím
vyrazit dveře!“
„Poslechněte,“ řekla hostinská a rychle postavila láhev s octem,
aby měla jednu ruku volnou. „Poslechněte, to jako chcete vyrazit
některé mé dveře?“ a přitom mě chytila za loket. „Co je vám? Co je
vám, námořníku?“
Co možná klidně a rychle jsem jí oznámil, co se stalo. Bezděky
si přiložila láhev s octem k jedné chřípi nosu a chvíli přemýšlela;
potom vykřikla: „Ne! neviděla jsem ji od té doby, co jsem ji tam
položila.“ Běžela ke komůrce pod schody, nahlédla tam a vrátila se
s tím, že tam Kvíkvegova harpuna není. „Zabil se,“ zvolala. „Je to
zase takové nadělení jako se Stiggsem  zase jedna přikrývka zniče-
 114 
na  potěš Pánbůh jeho matku!  To zničí můj dům! Měl ten chudák
sestru? Kde je to děvče?  Slyšíš, Bětko, utíkej k malíři Snarlesovi
a řekni mu, aby mi namaloval tabulku s nápisem: ‚Sebevraždy jsou
tu zakázány a v sále se nesmí kouřit.‘ Můžeme docela dobře zabít
dvě mouchy jednou ranou. Zabít? Bůh buď milostiv jeho duši! Jaký
je to tam hluk? Vy, mladý muži, počkejte s tím!“
Utíkala za mnou a chytila mě právě ve chvíli, kdy jsem se pokoušel
vyrazit dveře.
„Tohle nedovolím! Nedám si ničit majetek. Jděte pro zámečníka,
jeden bydlí asi míli odtud. Ale počkejme!“ Sáhla do kapsy u zástěry, „tady je klíč, myslím, že se hodí. Hned uvidíme.“ Otočila klíčem
v zámku, ale žel! Kvíkveg zastrčil také závoru a ta se nepohnula.
„Musíme vyrazit dveře,“ řekl jsem a ustoupil kousek do chodby,
abych měl dobrý rozběh; jenže hostinská mě znovu chytila a zapřísahala, abych jí neničil majetek. Vytrhl jsem se jí a s prudkým
rozběhem jsem se vrhl na svůj cíl.
Dveře se s praskotem otevřely a klika narazila na stěnu, až omítka
vylétla ke stropu. A tady, dobré nebe! Tady seděl Kvíkveg; docela
klidně dřepěl na bobku a držel na temeni hlavy Joja. Nedíval se ani
vpravo, ani vlevo, nýbrž seděl jako vytesaná socha, jevící jen nepatrné známky života.
„Kvíkvegu,“ řekl jsem, přistoupiv k němu. „Kvíkvegu, co je s tebou?“
„Snad tady takhle neseděl celý den?“ otázala se hostinská.
Ať jsme však říkali cokoli, nedostali jsme z něho ani slůvko. Měl
jsem sto chutí strčit do něho a změnit tak jeho polohu, poněvadž to
bylo téměř nesnesitelné, trýznivě a nepřirozeně namáhavé; zvláště
když podle všeho seděl takhle vzpřímen osm nebo deset hodin bez
obvyklého jídla.
„Paní Husseyová,“ řekl jsem, „rozhodně je živý. Tak nás, prosím,
nechte o samotě a já už tu podivnou věc skoncuji.“
Zavřel jsem dveře za hostinskou a pokoušel se přemluvit Kvíkvega, aby usedl na židli, ale nadarmo. Prostě tu seděl; mohl jsem se
namáhat jakkoli  přese všecky zdvořilé prosby a lichocení  ani
 115 
brvou nehnul, neřekl jediné slovo, ani se na mne nepodíval a vůbec
si nevšímal mé přítomnosti.
To bych rád věděl, říkal jsem si, patří-li tohle k jeho ramadánu.
Postí se takto na bobku na jeho rodném ostrově? Asi ano, myslím,
že to patří k jeho víře. Nuže, nechme ho s pokojem. Dříve či později
jistě vstane. Věčně to trvat nemůže, díky Bohu, a ramadán má jen
jednou za rok. A možná že ani nedodržuje přesné datum.
Šel jsem dolů k večeři. Seděl jsem tam dlouho a poslouchal rozvláčná vyprávění nějakých námořníků, kteří se právě vrátili z tak
zvané pudinkové plavby (je to krátká velrybářská výprava v brize
nebo ve škuneru, která loví na sever od rovníku a jenom v Atlantickém oceánu); poslouchal jsem ty pudinkáře téměř do jedenácti hodin a potom jsem šel nahoru spat, jsa přesvědčen, že teď už
Kvíkveg jistě skončil svůj ramadán. Ale ne; seděl tam právě tak, jak
jsem ho opustil. Nehnul se ani o vlásek. Už mě to dopalovalo, sedět
po celý den a polovinu noci na bobku v studené světnici a držet
kousek dřeva na hlavě, to mi připadalo přímo nesmyslné a bláznivé.
„Proboha, Kvíkvegu, vstaň a pohni se. Vstaň a navečeř se! Umřeš
hlady, zabiješ se, Kvíkvegu!“ Neodpověděl ani slovem.
Nevěda si s ním rady, rozhodl jsem se jít na lůžko a spát; nepochybně mě bude brzo následovat. Než jsem ulehl, vzal jsem svůj
kalmukový kabát a přehodil jej přes Kvíkvega, poněvadž se dalo
očekávat, že noc bude velmi studená, a on měl na sobě jen obyčejnou přiléhavou kazajku bez šosů. Zpočátku jsem se marně namáhal
usnout, ani zdřímnout jsem nemohl. Sfoukl jsem už svíčku. Trápilo
mě pouhé pomyšlení, že Kvíkveg sedí osamělý  ani ne čtyři stopy
ode mne  v tak nepohodlné poloze, v chladu a potmě. Jen si představte: spát celou noc v jedné světnici s bdícím pohanem, dřepícím
na bobku při takovém úmorném a nevypočitatelném ramadánu!
Posléze jsem přece usnul a nevěděl už o ničem až do úsvitu. Tehdy jsem se podíval přes postel a hle, Kvíkveg tam seděl, jako by byl
přišroubován k podlaze. Ale jakmile se první záblesk slunce objevil
v okně, Kvíkveg vstal s klouby ztuhlými a praskajícími, ale s vese-
 116 
lou tváří, dobelhal se k místu, kde jsem ležel, přitiskl opět své čelo
k mému a řekl, že jeho ramadán skončil.
Jak jsem se už zmínil, nemám námitek proti jakémukoli náboženství, pokud jeho vyznavač nezabíjí nebo neuráží některou jinou
osobu jen proto, že ta osoba nevyznává jeho víru. Ale když někoho
náboženství poblázní, když mu přináší jen opravdové utrpení a když
mu zkrátka naši zemi proměňuje v nepohodlný hostinec k přespání, potom je, tuším, svrchovaný čas vzít si takového tvora stranou
a pohovořit s ním o tom.
A právě tohle jsem teď zkusil s Kvíkvegem. „Kvíkvegu,“ pravil
jsem, „pojď do postele, lež a poslouchej mě.“ Potom jsem mu začal
vykládat o vzniku a vývoji primitivních náboženství, až jsem dospěl k různým vírám našich dob, a neustále jsem se snažil ukázat
Kvíkvegovi, že všechny ty posty, ramadány a vytrvalé dřepění v studených, nevlídných světnicích jsou vyložená pitomost; tělu že škodí
a duši neprospívají. Zkrátka a dobře, odporují uznaným zákonům
zdravotnickým i zdravému rozumu. Také jsem mu řekl, jak mě bolí,
jak hrozně mě bolí, když vidím, že si za tohoto směšného ramadánu
počíná tak nesmírně hloupě, ačkoli v jiných věcech je divochem
nesmírně rozumným a moudrým. Mimoto, vykládal jsem mu, půst
vysiluje tělo, proto se oslabuje také duch a všechny myšlenky zrozené z postu jsou docela jistě nedoživené. To vysvětluje, proč většina špatně zažívajících vyznavačů má takové melancholické názory
o posmrtném životě. Jedním slovem, Kvíkvegu, řekl jsem trochu
nadsazeně, peklo je myšlenka, která se zrodila z nestráveného jablkového knedlíku, a od té doby ji udržují dědičné zažívací obtíže
živené ramadány.
Potom jsem se otázal Kvíkvega, byl-li kdy trápen zažívacími obtížemi. Vyjádřil jsem se velmi názorně, aby mi porozuměl. Odpověděl,
že ne, jen při jedné památné události. Bylo to po velké slavnosti,
pořádané jeho královským otcem po velké vítězné bitvě; padesát
nepřátel bylo zabito kolem druhé hodiny odpolední a všichni byli
upečeni a snědeni ještě týž večer.
 117 
„Už dost, Kvíkvegu,“ řekl jsem, chvěje se hrůzou. „To stačí.“ Dovedl
jsem si bez dalšího líčení představit, co následovalo. Mluvil jsem
s námořníkem, který navštívil právě tento ostrov, a vyprávěl mi, že
je tam zvykem po velkém vítězství v bitvě upéci všechny zabité na
dvoře nebo v zahradě vítězově; potom jsou jeden po druhém kladeni na veliké dřevěné mísy a ozdobeni jako pilav plody chlebovníku
a kokosovými ořechy; do úst jim dají trochu petrželky a rozesílají
je s vítězovým poručením všem jeho přátelům, asi jako my si o Vánocích posíláme darem krocany.
Myslím ostatně, že můj výklad o náboženství udělal na Kvíkvega
dojem nevalný. Předně se zdálo, že nějak nedoslýchá, když jsem
o té důležité věci mluvil, ledaže by byl uvažoval o svém vlastním
stanovisku; za druhé rozuměl jen asi jedné třetině, ač jsem užíval
nejprostších myšlenek; a konečně, myslil si nepochybně, že o pravém náboženství ví mnohem víc než já. Pohlížel na mne se shovívavou účastí a soucitem a snad si říkal, jaká je to škoda, že takového
rozumného mladého muže není možno získat pro pohansky evangelickou zbožnost.
Nakonec jsme vstali a oblékli se. Kvíkveg posnídal důkladně polévek všeho druhu, aby hostinská příliš nezbohatla z jeho ramadánu,
a potom jsme se vydali k Pequodě, loudajíce se cestou a šťourajíce
se v zubech kostmi z platejsa.
 118 
XVIII.
JEHO ZNAČKA
Jak jsme tak kráčeli na konec přístaviště k lodi, Kvíkveg s harpunou v ruce, zavolal na nás drsným hlasem kapitán Peleg ze svého
vigvamu, že prý netušil, že můj přítel je lidojed, a kromě toho prohlašoval, že na loď nepustí žádného divocha, dokud se neprokáže
svými papíry.
„Co to má znamenat, kapitáne Pelegu?“ otázal jsem se a vyskočil
jsem na zábradlí, nechávaje svého přítele na břehu.
„To znamená,“ odpověděl, „že musí ukázat svoje listiny.“
„Ano,“ řekl Pelegovi za zády kapitán Bildad svým dutým hlasem
a vystrčil hlavu z vigvamu. „Musí dokázat, že je obrácen na víru.
Synu temnot,“ obrátil se ke Kvíkvegovi, „jsi nyní v lůně některé křesťanské církve?“
„Ovšemže,“ prohlásil jsem, „je přece členem První kongregační
církve.“ Tady nutno podotknout, že četní tetovaní divoši plující na
lodích z Nantucketu dají se nakonec obrátit na křesťanskou víru.
„První kongregační církev?“ zvolal Bildad. „Co! To chodí na služby
boží do modlitebny jáhna Deuteronomie Colemana?“ To řka, sňal
brýle, očistil je velkým žlutým šátkem, bíle kropenatým, nasadil si je
opět pozorně, vyšel z vigvamu, a nahnuv se prkenně přes zábradlí,
zadíval se dlouhým, zkoumavým pohledem na Kvíkvega.
„Jak dlouho je členem?“ obrátil se potom ke mně, „myslím, že
moc dlouho ne, mladíku.“
„Ne,“ řekl Peleg, „a jistě nebyl ani řádně pokřtěn, poněvadž by mu
to bylo smylo z obličeje aspoň trochu té ďáblovy šmolky.“
„Nuže, řekněte nám,“ zvolal Bildad, „je tento Filištín řádným členem jáhnových biblických shromáždění? Jakživ jsem neviděl, že by
tam chodil, ač chodím kolem každý den Páně.“
„Nevím nic o jáhnových biblických shromážděních,“ odpověděl
jsem, „jenom vím, že tadyhle Kvíkveg jest rozeným členem První
kongregační církve. Je sám jáhnem. Ano, to také Kvíkveg je.“
 119 
„Mladíku,“ řekl Bildad přísně, „ty si ze mne tropíš šašky  vyslov
se zřetelněji, ty mladý Chetite! Kterou církev vlastně myslíš? Odpověz mi!“ Takto zahnán do úzkých, odpověděl jsem: „Myslím, pane,
tu starodávnou katolickou církev, k níž patříme vy a já a tamhle kapitán Peleg a tadyhle Kvíkveg a my všichni, zkrátka všichni lidé bez
výjimky a vůbec každý; velká a věčná církev, shromáždění celého
toho lidstva, které se modlí k Bohu; k té patříme; jen někteří z nás
si libují ve vrtoších, jež se nijak nevztahují k této vznešené víře; v té
si všichni podáváme ruce.“
„Spojujeme, to chceš říci, spojujeme ruce,“ zvolal Peleg, přistupuje
blíže. „Mladý muži, ty bys měl jít spíše za misionáře než za námořníka; jakživ jsem neslyšel lepší kázání. Jáhen Deuteronomie  ani sám
otec Javor by to lépe nedovedl, a ten už něco znamená. Pojď sem
nahoru, pojď na palubu, nestarej se o dokumenty. Povídám, řekni
tamhle Kvuhogovi  jakže se jmenuje? Řekni Kvuhogovi, aby sem
šel. Při velké kotvě! Ten má ale harpunu! Zdá se, že je velmi dobrá.
A dobře s ní zachází. Povídám, Kvuhogu, či jak se jmenuješ, už jsi
někdy stál na přídi velrybářského člunu? Už jsi někdy harpunoval
nějakou rybu?“
Nepromluviv ani slova, Kvíkveg podle svého divokého mravu
vyskočil na zábradlí a odtud na příď jednoho velrybářského člunu,
visícího na boku lodi; potom ohnul levé koleno, a namířiv harpunu,
zvolal asi toto:
„Kapitáne, vy vidět tu malou kapku dehtu na vodě tam? Vy ji
vidět? Tak myslet si, že to velryba oko, tak!“ Namířil pečlivě, mrštil železem přímo nad širákem starého Bildada přes celou palubu
a zasáhl třpytivou dehtovou skvrnu daleko z dohledu.
„Ták,“ řekl Kvíkveg klidně, přitahuje k sobě šňůru, „to být oko
velryba; velryba mrtvá.“
„Rychle, Bildade,“ zvolal Peleg na svého společníka, který ustoupil
ke schodům do kajuty, polekán blízkostí letící harpuny. „Povídám,
pospěš si, Bildade, a připrav lodní papíry. Musíme toho Hehoka,
totiž míním Kvohoka, získat pro jeden náš člun. Podívej se, Kvohoku,
 120 
dáme ti devadesátý vklad, a to je víc, než vůbec kdy dostal některý
harpunář plující z Nantucketu.“
Šli jsme tedy do kajuty a k mému velkému potěšení byl Kvíkveg
brzo najat do mužstva téhož člunu, ke kterému jsem patřil já.
Po skončení formalit, když Peleg měl listiny připraveny k podpisu, obrátil se ke mně a řekl: „Myslím, že Kvohok neumí psát, co?
Povídám, Kvohoku, u čerta, podpisuješ se jménem nebo maluješ
značku?“ Kvíkveg, který se již dvakrát nebo třikrát zúčastnil podobných obřadů, nevypadal při této otázce nijak zahanben. Chopil
se nabídnutého pera a na patřičném místě obkreslil na papír přesnou napodobeninu zvláštního zaobleného obrazce, vytetovaného
na paži; pokud šlo o divochovo jméno, kapitán Peleg umíněně setrvával při svém omylu, takže to na papíře vypadalo asi takto:
Kapitán Bildad zatím vážně seděl a upřeně pozoroval Kvíkvega.
Konečně důstojně povstal, prohledal důkladné kapsy svého širokého hnědého pláště, vytáhl balík traktátů, vybral jeden s titulem
„Soudný den přichází čili Nelze ztrácet času“ a dal jej Kvíkvegovi
do rukou. Potom sevřel divochovy ruce i s knížkou oběma svýma
rukama, a dívaje se mu vážně do očí, řekl: „Synu temnot, musím
vykonat svou povinnost k tobě. Jsem podílníkem na této lodi a cítím se odpověden za duše celé její posádky. Přidržuješ-li se dosud
pohanských způsobů, čehož se tuze obávám, důtklivě tě prosím,
nezůstávej již déle ďáblovým nevolníkem. Odvrhni od sebe modlu Bála a ohavného draka; zachraň se před přicházejícím hněvem.
Střež se, povídám ti! Ach, pro milosrdenství boží, stoč kormidlo
pryč od horoucího pekla!“
V řeči starého Bildada se ještě ozývalo slané moře, a bylo nestejnorodě pomícháno se slovními obraty z Písma a domácího života.
 121 
„Počkej, počkej, Bildade, počkej, nebo nám zkazíš našeho harpunáře,“ volal Peleg. „Pobožní harpunáři nikdy nejsou dobří lovci 
ztratí všecku výbojnost; harpunář nestojí za fajfku tabáku, není-li
v něm kus lumpa. Mladý Nat Swaine býval kdysi nejsmělejším velitelem člunu z celého Nantucketu a Vineyardu; ale dal se na modlení
a už z něho nic kloudného nebylo. Tolik se třásl o tu svou proklatou
duši, že se před velrybami krčil a uhýbal ze samého strachu před
nenadálým úderem, aby se snad člun nepřevrhl a on se neutopil.“
„Pelegu, Pelegu!“ řekl Bildad, pozdvihnuv oči a ruce, „ty sám
stejně jako já prožils mnoho nebezpečných chvil, ty víš, Pelegu, co
je to mít strach ze smrti. Jak tedy můžeš takhle bezbožně žvanit!
Obelháváš své srdce, Pelegu. Řekni mi, když tuhle Pequod přišla
o své tři stožáry, jak jí je tajfun smetl přes palubu u Japonska na té
plavbě, kdy jsi byl prvním důstojníkem u kapitána Achaba, řekni,
nemyslels tenkrát na smrt a na Poslední soud?“
„Slyšíte ho, slyšíte ho,“ křičel Peleg, přecházeje po kajutě a zarývaje ruce hluboko do kapes, „jen si ho oba poslechněte! Představte
si to! Když jsme mysleli, že se loď každým okamžikem potopí! Tehdy
myslet na smrt a na Poslední soud? Co? Když všechny tři stožáry neustále jako údery hromu buší do boku lodi a moře se převaluje přes
příď i záď  tehdy myslet na smrt a na Poslední soud? Ne, to nebylo
kdy myslet na smrt. Na život jsme tehdy mysleli, kapitán Achab a já,
a jak zachránit celou posádku  jak postavit nouzové stožáry a jak
se dostat do nejbližšího přístavu, na to jsem tenkrát myslel.“
Bildad již neřekl ani slovo, ale zapjal si plášť až ke krku a kráčel na
palubu, kam jsme ho následovali. Tam stál a zcela klidně pozoroval
několik lodníků, kteří na střední palubě spravovali vrchní plachtu.
Občas se sehnul a zvedl záplatu nebo kousíček dehtové příze, která
by jinak přišla nazmar.
 122 
XIX.
PROROK
Plavci, dali jste se najmout na tu loď?“
Kvíkveg a já jsme právě opustili Pequod a vzdalovali jsme se pomalu od vody, každý na okamžik zabrán do svých vlastních myšlenek; vtom nás takto oslovil cizinec, který se před námi zastavil
a ukázal těžkým ukazovákem na naši loď. Byl ošuměle oděn ve vybledlý kabátec a záplatované kalhoty; kolem krku měl cár černého
šátku. Neštovice se mu rozlily všemi směry po obličeji a ten zůstal
poznamenán spletí vrásek jako koryto rozvodněné řeky, když proudící voda vyschla.
„Dali jste se na ni najmout?“ opakoval.
„Myslíte asi loď Pequod“ řekl jsem, abych získal trochu času amohl
si ho nerušeně prohlédnout.
„Ovšem, Pequod  tamhletu loď,“ pravil, a skrčiv svou zdravou
paži, rychle jí vyrazil vpřed, takže nasazený bodák jeho ukazováku
mířil přímo na loď.
„Ano,“ odpověděl jsem, „právě jsme podepsali smlouvu.“
„Je v ní něco o vaší duši?“
„O čem?“
„Ach, třeba žádnou nemáte,“ řekl rychle. „Ale na tom nezáleží.
Znám mnoho lidí, kteří žádnou nemají  mnoho štěstí jim přeju,
a ostatně, je jim proto líp. Duše, to je jakési páté kolo u vozu.“
„Co to blábolíte, námořníku?“ otázal jsem se.
„On má věru dost, aby to nahradilo všechno, co chybí ostatním
chlapíkům, pokud jde oduši,“ vyhrkl náhle cizinec, zdůrazniv slovo on.
„Kvíkvegu,“ řekl jsem, „pojďme; tenhle člověk odněkud utekl. Mluví
o něčem a o někom, koho neznáme.“
„Počkejte!“ zvolal cizinec. „Máte pravdu  vy jste ještě neviděli
Starého hroma, že ne?“
„Kdo je to Starý hrom?“ zeptal jsem se, opět upoután nepříčetnou
vážností jeho vystupování.
 123 
„Kapitán Achab.“
„Cože! Kapitán naší lodi Pequod?“
„Ano, my staří námořníci mu tak říkáme, aspoň někteří. Ještě
jste ho neviděli, že?“
„Neviděli. Slyšeli jsme, že je nemocen, ale už je mu lépe a zanedlouho bude zase zdráv.“
„Zanedlouho bude zase zdráv!“ zasmál se cizinec smíchem důstojně jízlivým. „Podívejte se, až kapitán Achab bude zdráv, potom
bude zdráva tato moje levá ruka; dříve ne.“
„Co o něm víte?“
„Co vám o něm říkali? Povězte mi to!“
„Neříkali toho o něm mnoho; jen jsem slyšel, že je dobrým velrybářem a dobrým kapitánem své posádce.“
„To je pravda, to je pravda  ano, obojí je celkem pravda. Ale
když on dá rozkaz, musíte sebou hodit. Přijít a zabručet, zabručet
a jít  tak to chodí u kapitána Achaba. Ale nevíte nic o tom, co se
mu přihodilo kdysi dávno u mysu Hornu, kdy ležel tři dny a tři noci
jako mrtvý; nic o krvavé srážce se Španělem před oltářem v Santa? O tom jste nic neslyšeli, co? Také nic o stříbrné míse, do které
plivl? A nic o tom, že při poslední plavbě ztratil nohu, jak mu bylo
prorokováno. O těch věcech a ještě o jiných jste neslyšeli ani slova,
co? Ne, myslím, že jste neslyšeli. A jak byste mohli? Kdopak to ví?
Snad ani v Nantucketu ne všichni. Ale přece jen jste možná slyšeli
o jeho noze a jak ji ztratil. Tak, to jste tedy slyšeli. Ach ano, tohle už
ví každý; že totiž má jen jednu nohu a že mu druhou urval vorvaň.“
„Příteli,“ pravil jsem, „nevím, o čem to blábolíte, a ani se o to
nestarám, zdá se mi totiž, že to v hlavě nemáte docela v pořádku.
Mluvíte-li však o kapitánu Achabovi tam z té lodi, z Pequody, tedy
vám musím říci, že vím všechno o tom, jak ztratil nohu.“
„Všechno o tom víte, co  opravdu? Všecko?“
„Zajisté.“
Ukazuje prstem a upíraje oči na Pequod, žebrácký cizinec chvíli
stál, jako by byl pohroužen v neklidné snění, potom se s lehkým
trhnutím obrátil a řekl: „Tak vy jste se dali najmout, co? Podepsali
 124 
jste se na smlouvy? Inu, co je podepsáno, to je podepsáno; a co se má
stát, to se také stane; a konečně, možná že ani ne. Stejně je všechno
již určeno a přichystáno; nějací námořníci s ním ovšem musejí. Bůh
jim buď milostiv  jim i těm ostatním. Dobré jitro, plavci; nevyzpytatelný Bůh vám žehnej. Lituji, že jsem vás zastavil.“
„Poslechněte, příteli,“ spustil jsem, „chcete-li nám říci něco důležitého, tak ven s tím. Ale chcete-li nás jen balamutit, zmýlil jste se
v adrese. To je vše, co vám chci říci.“
„Je to řečeno velmi dobře. Rád slyším chlapíka takhle mluvit;
takový jako vy  to je pro něho ten pravý. Sbohem, plavci, sbohem!
Och, až tam přijdete, řekněte jim, že jsem se rozhodl nedat se k nim.“
„Ó ne, milý kamaráde, tímhle nás nenapálíte  nás nenapálíte.
Není nic snadnějšího než se tvářit, jako byste skrýval velké tajemství.“
„Tak dobré jitro, plavci, dobré jitro.“
„Dobré jitro už máme,“ prohodil jsem. „Pojď, Kvíkvegu, nechme
toho blázna. Ale počkat, řekněte mi, jak se jmenujete, ano?“
„Eliáš.“
Eliáš! myslil jsem si a odcházeli jsme, posuzujíce každý po svém
toho starého otrhaného námořníka; shodli jsme se v tom, že je to
tlučhuba, který se pokouší děsit jiné lidi. Ušli jsme sotva sto metrů,
a když jsme zahýbali za roh, ohlédl jsem se a viděl jsem, jak nás
Eliáš zpovzdálí sleduje. Pohled na něho mě nějak divně zarazil, ale
Kvíkvegovi jsem neřekl, že je za námi, a šel jsem dále se svým přítelem  zvědav, zabočí-li cizinec také za roh jako my. Zabočil a potom
se mi zdálo, že nás stopuje, ale zaboha jsem nedovedl pochopit, proč
to dělá. Tato okolnost, spolu s jeho dvojsmyslným humorem, zpola
naznačujícím, zpola odhalujícím i tajivým, vzbudila teď ve mně nejasné pocity podivu a podezření a všecko to souviselo s Pequodou,
s kapitánem Achabem, s nohou, kterou ztratil, se záchvatem u mysu
Hornu i se stříbrnou mísou a s tím, co o něm řekl kapitán Peleg, když
jsem minulého dne odcházel z lodi, a s předpovědí indiánky Tistigy
a s plavbou, ke které jsme se zavázali; a s mnoha jinými mlhavými
otázkami.
 125 
Rozhodl jsem se, že zjistím, zda nás ten otrhaný Eliáš vskutku
stopuje či ne, a s tím úmyslem jsme s Kvíkvegem přešli přes cestu
a vraceli jsme se po druhé straně. Eliáš však kráčel dále a nevšímal
si nás. To mě uklidnilo a znovu a podle mého s konečnou platností
jsem si v duchu řekl, že je to tlučhuba.
 126 
XX.
PŘÍPRAVY K ODPLUTÍ
Uplynul den nebo dva a na palubě Pequody nastala horečná činnost.
Nejenom se spravovaly staré plachty, ale na palubu se přinášely
nové plachty, balíky plátna a kola lanoví; zkrátka všechno naznačovalo, že se přípravy k vyplutí lodi spěšně dokončují. Kapitán Peleg
snad vůbec ani nechodil na břeh; seděl ve svém vigvamu a bystře
dohlížel na všechno mužstvo, zatímco Bildad obstarával nákupy
a zásoby v obchodech. Přístavní dělníci zaměstnaní ve skladišti a na
stožárech pracovali ještě dlouho po západu slunce.
Druhého dne po tom, kdy Kvíkveg podepsal smlouvu, bylo oznámeno ve všech hostincích, v kterých přespávala posádka lodi Pequod, že truhly námořníků musí být do večera na lodi, poněvadž se
nedá říci, jak brzy loď vypluje. Kvíkveg a já jsme si tam dopravili své
věci, ale byli jsme odhodláni spát na pevnině až do poslední chvíle.
Jak se zdá, v těchto případech se dává výzva vždycky dlouho napřed;
loď ještě několik dní nevyplula. A nebylo divu  bylo nutno ještě
hodně udělat a nevědělo se, na kolik věcí si ještě kdo vzpomene,
než bude Pequod plně vystrojena.
Každý víte, jakého množství věcí  postelí, pánví, nožů a vidliček,
naběraček, kleští, ubrousků, louskáčků a tak dále je zapotřebí k vedení domácnosti. Stejně je tomu i při lovu velryb, kdy je nutno po
tři léta vést domácnost na širém oceánu, daleko ode všech hokynářů, ovocnářů, lékařů, pekařů a bankéřů. I když tohle platí také pro
lodi obchodní, přece ne do takové míry jako pro lodi velrybářské.
Velrybářská výprava trvá dlouho, vyžaduje mnoha věcí, kterých je
třeba k lovu a které není možno nahradit v odlehlých přístavech,
kde loď obvykle přistává. Nadto ještě nutno mít na paměti, že lodi
velrybářské jsou obyčejně ze všech nejvíc vystaveny všemožným
nehodám, a zejména jim hrozí zkáza a ztráta právě toho, na čem
úspěch nejvíce záleží. Proto také nutno brát s sebou náhradní čluny,
 127 
náhradní žebra, náhradní šňůry a harpuny, náhradní téměř všechno
kromě náhradního kapitána a náhradní lodi.
Když jsme přibyli na ostrov, byly už naloženy skoro všechny hlavní zásoby Pequody, zahrnující maso, chléb, vodu, palivo a železné
obruče a dýhy na sudy. Ale jak už jsem podotkl, po nějakou dobu
bylo třeba stále ještě obstarávat a přinášet na loď rozmanité věci,
velké i malé.
O nakupování a přinášení se nejvíce starala sestra kapitána Bildada, hubená stará dáma velmi odhodlaného a neúmorného ducha, zároveň však velmi dobrosrdečná; ta se zřejmě rozhodla, že
pokud to bude záležet na ní, nesmí na Pequodě pranic chybět, až se
vydá na moře. Jednou přišla na loď se sklenicí naložených okurek
pro stewardovu špižírnu. Jindy přinesla hrst brkových per na psací
stolek prvního důstojníka, kde měl lodní deník; potřetí přiběhla se
stůčkou flanelu  některému revmatikovi na záda. Nikdy si žádná
žena nezasloužila lépe svého jména  jmenovala se Charita  každý
jí říkal teta Charita. A tato dobročinná teta Charita pobíhala sem
a tam jako milosrdná sestra, ochotna s láskou přiložit ruku i srdce
ke všemu, co mohlo poskytnout bezpečí, pohodlí a útěchu všem na
palubě lodi, na které byl její milovaný bratr podílníkem; sama tu
měla také dobře uloženo několik desítek poctivě ušetřených dolarů.
Ale bylo přece jen podivné, když tato dobrosrdečná kvakerka přišla na loď tak, jako se objevila posledního dne, v jedné ruce dlouhou
sběračku na tuk a v druhé velrybářské kopí ještě delší. Bildad ani
kapitán Peleg nezůstávali pozadu. Bildad s sebou nosil dlouhý seznam potřebných věcí, a sotva nějakou věc přinesli, hned ji na papíře
vyškrtl. Peleg se každou chvíli vykolébal ze svého stanu z velrybích
kostí, řval na lidi pod palubou, hulákal na muže v ráhnoví a potom
s křikem zalézal opět do svého vigvamu.
V těchto dnech příprav jsme se s Kvíkvegem často přišli podívat
na loď a já jsem se několikrát ptal na kapitána Achaba, jak se mu daří
a kdy míní přijít na svou loď. Na tyto otázky mi vždycky odpovídali,
že je mu čím dál tím lépe a že ho čekají každý den; zatím se oba kapitáni, Peleg a Bildad, postarají o vše, čeho je třeba k vystrojení lodi
 128 
na výpravu. Kdybych se nebyl bránil, mohl jsem už tenkrát v hloubi
duše vidět docela jasně, že se mi moc nelíbí, jsem-li vázán vydat se
na tak dlouhou plavbu, a přitom ani jednou nespatřit muže, který
má být naprostým diktátorem lodi, jakmile vypluje na širé moře.
Má-li člověk podezření, že něco není v pořádku, stane se někdy, je-li
už do věci zatažen, že se nerozumně snaží zakrýt podezření i sám
sobě. Tak tomu bylo i v mém případě. Neříkal jsem nic a hleděl jsem
na nic nemyslit.
Konečně bylo oznámeno, že někdy druhého dne loď najisto vypluje. Nazítří ráno jsme tedy velmi časně vyrazili, Kvíkveg a já.
 129 
XXI.
CESTOU NA LOĎ
Bylo již skoro šest hodin, ale v šedé mlze zatím jen slabě svítalo,
když jsme docházeli k přístavišti.
„Vidím-li dobře,“ řekl jsem Kvíkvegovi, „tamhle před námi běží
nějací námořníci, nejsou to přece stíny. Myslím, že loď vypluje při
východu slunce, přidej do kroku!“
„Počkat!“ zvolal hlas, jehož majitel se k nám zároveň přiblížil
zezadu, položil nám oběma ruku na rameno, a tak se vtlačil mezi
nás. Stál tu mírně nakloněn dopředu a v nejasném ranním přísvitu
podivně těkal očima z Kvíkvega na mne. Byl to Eliáš.
„Jdete na loď?“
„Nechte nás, ano?“ řekl jsem.
„Koukat,“ řekl Kvíkveg, setřásaje jeho ruku, „jít pryč.“
„Nejdete tedy na loď?“
„Ano, jdeme,“ odpověděl jsem, „ale co je vám do toho? Víte, pane
Eliáši, že vás považuji tak trochu za drzého člověka?“
„Ne, ne, ne, to jsem netušil,“ řekl pomalu Eliáš a udiveně se díval
hned na mne, hned zas na Kvíkvega nevyzpytatelným pohledem.
„Eliáši,“ řekl jsem, „zavděčíte se mně i mému příteli, když odejdete. Vydáváme se na Indický a Tichý oceán a byli bychom radši,
kdybyste nás nezdržoval.“
„Ale, opravdu? A vrátíte se před snídaní?“
„Je praštěný, Kvíkvegu,“ pravil jsem. „Pojďme!“
„Hola!“ zvolal Eliáš nehýbaje se, když jsme poodešli oněkolik kroků.
„Nevšímej si ho, Kvíkvegu,“ opakoval jsem, „a pojď!“
Avšak Eliáš se k nám opět přikradl, náhle mě pleskl rukou po
rameni a řekl: „Viděl jste něco před chvílí? Vypadalo to, jako by
nějací muži šli k lodi.“
Zaražen touto zcela věcnou otázkou, odpověděl jsem: „Ano, myslím, že jsem viděl čtyři nebo pět mužů; bylo však ještě příliš šero,
nevím to jistě.“
 130 
„Velmi šero, velmi šero,“ řekl Eliáš. „Dobré jitro.“
Opět jsme ho opustili, ale ještě jednou se tiše za námi připlížil,
dotkl se opět mého ramene a řekl: „Schválně, jestli je teď dokážete
najít, ano?“
„Koho najít?“
„Dobré jitro, dobré jitro vám přeji!“ řekl a odcházel. „Ach, chtěl
jsem vás varovat před  ale co na tom, co na tom  je to všechno
jedno a taky to všechno zůstane v rodině; pořádný mrazík dnes
ráno, co? Tak sbohem. Myslím, že se tak brzy neuvidíme. Leda snad
před Velkou porotou.“ A s těmito bláznivými slovy odešel; zůstavil
mě pro tu chvíli v nemalém údivu nad tou svou šílenou drzostí.
Konečně jsme vstoupili na palubu Pequody a našli tam všechno
v nejhlubším klidu. Živá duše se tu nehýbala. Vchod ke kajutám
byl uzamčen zevnitř; poklopy byly všechny na místech a zatíženy
kotouči lan. Kráčejíce dále k přídi, našli jsme palubní otvor, jehož
uzávěr nebyl zasunut. Poněvadž jsme tam spatřili světlo, sestoupili
jsme dolů a našli tam jen starého lodního dělníka, zahaleného do
rozedrané soukenné kazajky. Ležel natažen na dvou truhlách, tváří dolů a hlavu měl ve složených loktech. Byl pohřížen v hluboký
spánek.
„Kam se jen poděli ti námořníci, které jsme viděli, Kvíkvegu?“
řekl jsem, dívaje se nedůvěřivě na spáče. Podle všeho si Kvíkveg
v přístavišti vůbec nepovšiml toho, o čem jsem se teď zmiňoval,
a byl bych si tedy myslil, že mě to klamal zrak, nebýt Eliášovy otázky,
jinak nevysvětlitelné. Ale nechal jsem toho, a znova pohlédnuv na
spáče, žertovně jsem Kvíkvegovi nadhodil, že snad by bylo nejlépe
hlídat si toho člověka; ať jen se Kvíkveg podle toho zařídí. Kvíkveg
položil ruku spáči na zadek, jako by chtěl zkusit, je-li dost měkký,
a potom si naň bez okolků sedl.
„Dobré nebe! Kvíkvegu, nesedej si tam,“ řekl jsem.
„Och, sedadlo moc dobré,“ pravil Kvíkveg, „jako u nás; neublížit
jeho obličej.“
„Obličej,“ zvolal jsem, „tomuhle ty říkáš jeho obličej? To je tedy
moc hezký obličej. Ale jak těžko dýchá, jak se namáhá! Jdi dolů,
 131 
Kvíkvegu, jsi těžký, rozmačkáváš tomu chudákovi obličej. Slez,
Kvíkvegu! Podívej se, brzy tě shodí. Divím se, že se ještě neprobudil.“
Kvíkveg se přestěhoval, usadil se spáči hned za hlavou a zapálil
si tomahavkovou dýmku. Usedl jsem u nohou a podávali jsme si
dýmku přes spícího. Vyptával jsem se ho a Kvíkveg mi svou lámanou řečí naznačoval, že u nich doma, poněvadž nemají dost sedadel
a rozmanitých pohovek, král, náčelníci a vůbec hodnostáři mívají
ve zvyku vykrmovat si některé lidi z nižších vrstev na otomany.
Chcete-li si po této stránce pohodlně zařídit svůj dům, stačí, když
si koupíte osm nebo deset líných chlapíků a rozložíte si je mezi
okna a do výklenků. Také na výlet je to velmi příhodné, mnohem
lepší než skládací židle, kterou lze proměnit ve vycházkovou hůl.
Chce-li si náčelník sednout, zavolá svého služebníka a řekne mu,
aby se rozložil jako sedadlo pod košatým stromem a třeba někde
na vlhkém, bažinatém místě.
Kdykoli Kvíkveg při tomto vyprávění bral ode mne tomahavk,
zamával jeho ostřím spáči nad hlavou.
„Proč to děláš, Kvíkvegu?“
„Moc lehké zabít; óch, moc lehké!“
Oddával se nějakým divošským vzpomínkám, spjatým s jeho
tomahavkovou dýmkou, které bývalo zřejmě užíváno v obou jejích
funkcích: rozbíjela hlavy jeho nepřátel a uklidňovala jeho duši. Vtom
však upoutal naši pozornost spící lanovník. Hustý kouř, který teď
naplňoval těsný prostor, začínal na něho působit. Dýchal, jako by se
dusil; potom ho něco zlobilo v nose; obrátil se, a potom ještě jednou.
Konečně se posadil a mnul si oči.
„Hola!“ vydechl posléze. „Kdopak jste, vy kuřáci?“
„Muži z posádky,“ odpověděl jsem. „Kdy vypluje?“
„Aták, tak vy na ní poplujete, opravdu? Dnes vypluje. Včera večer
přišel kapitán na palubu.“
„Který kapitán?  Achab?“
„A kdo jiný než on?“
Chtěl jsem se vyptávat na Achaba, ale zaslechli jsme na palubě
hluk. „Hola! Starbuck je vzhůru,“ řekl lanovník. „To je náš čiperný
 132 
první důstojník, dobrý člověk a nábožný. Ale už jsou všichni v práci,
musím taky jít.“ Po těch slovech vyšel na palubu a my za ním.
Slunce už jasně vycházelo. Brzy přicházela posádka na palubu 
po dvou, po třech, lanovníci se tužili, důstojníci měli plné ruce práce
a několik lidí z města stále ještě pilně přinášelo na loď různé věci.
Kapitán Achab zůstával nepřístupně uzavřen ve své kajutě.
 133 
XXII.
VESELÉ VÁNOCE
Konečně k polednímu, když přístavní dělníci byli propuštěni a Pequod odtažena z přístaviště a když věčně starostlivá Charita připlula k lodi v jednom velrybářském člunu, aby odevzdala poslední
dárek  noční čepici pro svého švagra Stubba, druhého důstojníka,
a náhradní bibli pro stewarda  po tom po všem oba kapitáni, Peleg
a Bildad, vyšli z kajuty. Peleg se obrátil k prvnímu důstojníkovi:
„Nuže, pane Starbucku, jste si jist, že je všechno v pořádku? Kapitán Achab je připraven  právě jsem s ním mluvil  nepotřebujeme
už nic z města, co? Dobře, tak tedy svolejte mužstvo. Ať se shromáždí tamhle na zádi, aby je kat spral!“
„Netřeba klít, ani když je sebevětší spěch, Pelegu,“ poznamenal
Bildad, „ale už utíkej, příteli Starbucku, a vykonej náš příkaz.“
Podívejme se! Dokonce i ve chvíli, kdy se loď chystá vyrazit na
výpravu, kapitán Peleg a kapitán Bildad si na palubě počínají tak,
jako by měli být i na moři spoluveliteli, jimiž podle všech známek
byli v přístavu. Po kapitánu Achabovi nebylo ještě ani stopy, jen říkali, že je v kajutě. To ostatně mělo ukázat, že naprosto není nutno,
aby byl při tom, když loď zvedá kotvy a je vedena na širé moře. To
vlastně není starost kapitánova, nýbrž lodivodova, a protože kapitán Achab nebyl ještě zplna zotaven  jak říkali  zůstával tedy ve
své kajutě. A všechno to vypadalo docela přirozeně, vždyť na obchodních lodích se mnozí kapitáni objeví na palubě teprve dlouho
po tom, co loď zdvihla kotvu; setrvávají u stolu v kajutě a vesele se
loučí se svými přáteli z pevniny, dokud hosté neopustí loď spolu
s lodivodem.
Jenže na takové myšlenky nezbývalo mnoho času, poněvadž
kapitán Peleg byl teď ve svém živlu. Zdálo se, že hlavně on mluví
a poroučí, a ne Bildad.
„Sem dozadu, vy pancharti,“ křičel, když námořníci okouněli
u hlavního stožáru. „Pane Starbucku, žeňte je dozadu.“
 134 
„Strhněte tady ten stan!“  zněl další rozkaz. Jak jsem už dříve
podotkl, stával tento stan z velrybích kostí jenom v přístavu; na
palubě Pequody byl rozkaz k stržení stanu po třicet let dobře znám
jakožto druhý povel hned po zdvižení kotvy.
„Mužstvo k vratidlu! Hrom a blesky!  Hněte sebou!“ zněl další
rozkaz a mužstvo utíkalo k vratidlovým držadlům.
Jakmile se loď začne hýbat, lodivod obyčejně bývá na přední části
lodi. Atady to byl Bildad, který s Pelegem  budiž to zde řečeno  měl
vedle jiných funkcí také lodivodskou koncesi pro přístav. Podezírali ho, že se stal sám lodivodem jen proto, aby ušetřil poplatek za
nantucketského lodivoda na všech lodích, na kterých měl podíl 
poněvadž jinou loď nikdy neřídil při vyplouvání z přístavu. Nuže,
Bildad se teď pilně díval přes bok lodi na zvedání kotvy a občas ho
bylo slyšet, jak zpívá jakýsi smutný úryvek žalmu, aby svým příkladem povzbudil muže u rumpálu, kteří vesele hulákali sborem
něco o dívkách ze Ztracené uličky. Před třemi dny jim Bildad řekl,
že se na Pequodě nesmějí zpívat žádné světské písně, zvláště ne ve
chvíli, kdy loď zvedá kotvy, a jeho sestra Charita vložila každému
námořníkovi do lůžka Wattsův malý zpěvník nábožných písní.
Kapitán Peleg mezitím přehlížel ostatní části lodi a zuřil a hrozně klel na zádi. Myslil jsem si téměř, že potopí loď, než bude kotva
vyzdvižena, a tak jsem bezděky přestal otáčet kolem a řekl jsem
Kvíkvegovi, aby udělal totéž, uvažuje o nebezpečí, do kterého se oba
vrháme, vydáváme-li se na cestu s takovým ďábelským lodivodem.
Utěšoval jsem se však myšlenkou, že snad najdeme nějakou spásu
ve zbožném Bildadovi, přes ten jeho sedmistý sedmdesátý sedmý
vklad. Náhle jsem ucítil ostrou ránu v zádech a obrátiv se spatřil
jsem s hrůzou kapitána Pelega, jak odtahuje nohu z přímé blízkosti
mého těla. To byl můj první kopanec.
„Takhle zvedají kotvu na obchodní lodi?“ řval. „Mrskni sebou,
ty beraní hlavo! Mrskni sebou a zlom si páteř! Proč si nepospíšíte,
povídám, vy všichni  honem! Kvohoku! Hoď sebou, ty chlape se
zrzavými vousy, skoč tam, ty s tou skotskou čepicí, mrskni sebou, ty
v těch zelených kalhotách! Tak rychle, povídám, a hýbejte kostrou,
 135 
až vám polezou oči z důlků!“ To vykřikuje, chodil kolem rumpálu
a tu a tam používal věru vydatně své nohy, zatímco nevyrušitelný
Bildad předzpěvoval žalmy. Napadlo mě, že si dnes kapitán Peleg
asi trochu přihnul.
Konečně byla kotva vyzdvižena, plachty napjaty a loď se hnula.
Byl krátký, studený vánoční den, a když se ten krátký severní den
ponořoval do noci, byli jsme již téměř na širém zimním oceánu,
jehož mrazivá pěna nás pokrývala ledem jako leštěným brněním.
Dlouhé zuby na zábradlí se třpytily v měsíčním světle a jako bílé kly
nějakého obrovského slona visely z přídě velké, zahnuté střechýle.
Vyzáblý Bildad měl jako lodivod první hlídku. A zatímco se stará
loď ponořovala do zeleného moře a zaplavovala palubu pronikavou
zimou, zatímco větry skučely a lanoví skřípalo, ustavičně bylo slyšet
pevný hlas lodivodův:
Za prudkou řekou samý sladký lán,
zelení svěží oděná zem.
Tak před Židy stál starý Kanaán,
oddělen valícím se Jordánem.
Nikdy mi tato lahodná slova nezněla lahodněji než tehdy. Byla
plna naděje a pohody. Přestože byla chladná zimní noc na burácejícím Atlantiku, přestože jsem měl nohy mokré a kabát by se byl
dal ždímat, přece se mi zdálo, že na mne čekají mnohé rozkošné
přístavy a lučiny a palouky tak věčně zelené, že tráva vyrostlá na
jaře zůstane nepošlapána a nezvadne až do pozdního léta.
Konečně jsme se dostali tak daleko na širé moře, že jsme obou
lodivodů již nepotřebovali. Statný plachetní člun, který nás doprovázel, popojel k boku naší lodi.
Bylo to zajímavé a docela milé, jak byli Peleg a Bildad v této chvíli
dojati, zvláště kapitán Bildad. Dlouho odkládal loučení; věru, nikterak se mu nechtělo nadobro opustit loď, vydávající se na cestu
tak dlouhou a nebezpečnou  za oba bouřlivé mysy  loď, v níž měl
uloženo několik tisíc svých těžce vydělaných dolarů, loď, které velel
 136 
jako kapitán jeho starý spoluplavec  muž bezmála tak starý, jako
byl on, a znovu se vydával na cestu, aby se utkal se všemi hrůzami
té nelítostné tlamy. Nerad dával sbohem lodi, která po každé stránce
byla pro něho plna zajímavých věcí  chudák starý Bildad dlouho
otálel, přecházel po palubě starostlivým krokem, seběhl do kajuty,
aby ještě něco řekl na rozloučenou, a opět přišel na palubu a díval
se proti větru. Rozhlížel se po širých, nekonečných vodách, ohraničených jen dalekými, neviditelnými východními světadíly, díval
se k pevnině, díval se nahoru, díval se vpravo a vlevo, díval se všude a nikam. Konečně navinul mechanicky nějaké lano na naviják,
křečovitě sevřel ruku rázného Pelega, a pozvednuv lucernu, chvíli
stál a díval se mu hrdinsky do tváře, jako by chtěl říci: „Nic naplat,
příteli Pelegu, vydržím to; ano, vydržím.“ Peleg se na to díval mnohem filozofičtěji, ale přes všechnu filozofii se mu v oku zatřpytila
slza, když se lucerna příliš přiblížila. I on se nemálo naběhal z kajuty
na palubu  něco řekl dole a teď zase rozmlouval se Starbuckem,
prvním důstojníkem.
Konečně se obrátil k příteli a rozhlédl se naposledy kolem sebe.
„Kapitáne Bildade  pojď, starý brachu, musíme jít. Utáhněte hlavní
ráhno. Ahoj, člun! Přirazte až k lodi. Opatrně! Opatrně! Pojď, Bildade, hochu  rozluč se naposled. Mnoho štěstí, Starbucku  mnoho
štěstí vám, pane Stubbe  mnoho štěstí vám, pane Flasku  sbohem
a mnoho štěstí vám všem  a ode dneška za tři roky budu mít pro vás
připravenou teplou večeři ve starém Nantucketu. Hurá a sbohem!“
„Bůh vám žehnej a provázej vás svou milostí, mužové!“ zamumlal starý Bildad téměř zajíkavě. „Doufám, že teď budete mít pěkné
počasí, aby kapitán Achab mohl mezi vás brzy přijít. Jen sluníčko
potřebuje, ano, a toho bude mít dost, když máte namířeno do tropů.
Důstojníci, buďte opatrní při lovu! Harpunáři, nerozbíjejte zbytečně
čluny, cena dobrého prkna z bílého cedru stoupla za rok o plná tři
procenta. A nezapomeňte se také modlit! Pane Starbucku, dbejte,
ať bednář neplýtvá náhradními obručemi. Ach! Ty jehly na plachty
jsou v zelené zásuvce. V den Páně, muži, moc nelovte velryby, ale
abyste zas nepropásli dobrou příležitost  to by bylo opovrhování
 137 
dary Hospodinovými. Pane Stubbe, dejte pozor na sud s melasou,
myslím, že je trochu děravý. Dostanete-li se na ostrovy, pane Flasku,
nezapomeňte, že jste ženat! Sbohem! Sbohem! Ten sýr nenechávejte
dlouho ve skladišti, pane Starbucku, zkazil by se. Neplýtvejte máslem  stojí dvacet centů jedna libra, a nezapomeňte, že “
„Pojď, pojď, kapitáne Bildade, přestaň řečnit! Pojď  půjdeme!“
S těmi slovy ho Peleg tlačil k okraji lodi a oba se spustili do člunu.
Loď a člun se od sebe vzdalovaly. Studený, vlhký noční vítr fičel
mezi nimi. Skřehotající racek letěl na hlavami. Oba lodní trupy se
divoce zmítaly. Zvolali jsme třikrát s těžkým srdcem hurá a ponořili
se slepě jako osud do osamělého Atlantiku.
 138 
XXIII.
BŘEH NA STRANĚ ZÁVĚTRNÉ
V jedné dřívější kapitole jsme se zmínili o jakémsi Bulkingtonovi 
byl to ten vytáhlý námořník, právě se vrátivší z plavby, s nímž jsem
se setkal v hostinci v New Bedfordu.
Když za oné mrazivé noci vrážela Pequod mstivou příď do studených, zlomyslných vln, koho jsem tu náhle nespatřil stát u kormidla
jako Bulkingtona! Pohlížel jsem se soucitnou úctou a obavami na
člověka, který se vpolovině zimy vrátil na souš ze čtyřleté nebezpečné plavby a již se docela bez odpočinku vydává na novou bouřlivou
výpravu. Jako by ho půda pálila pod nohama! Nejpodivuhodnější
věci bývají ty, o kterých se nedá mluvit; hluboko vryté vzpomínky nemají pomníků. Tato šestipalcová kapitola je Bulkingtonovým
hrobem bez pomníku. Dovolte jen, abych řekl, že se mu vedlo jako
lodi zmítané bouří, jež bídně pluje podél břehu na straně závětrné.
Přístav by ochotně poskytl útočiště; přístav je soucitný; v přístavu
je bezpečí, pohodlí, krb, večeře, teplé přikrývky, přátelé, všechno,
co blaží nás smrtelníky. Avšak v této bouři jsou přístav a země nejhorším nebezpečím, loď musí prchat před veškerou pohostinností
a jediný dotek země, třebas by o ni kýlem jen zlehka zavadila, otřásl
by jí skrz naskrz. Napíná všechny plachty a vší mocí usiluje, aby se
dostala od břehu. Bojuje právě proti těm větrům, které by ji rády
zahnaly domů, znovu vyhledává pustotu mořských plání bičovaných
větrem a řítí se slepě do nebezpečí, hledajíc v něm útočiště. Její
jediný přítel je jejím úhlavním nepřítelem!
Už tedy znáte Bulkingtona? Vidíte záblesky té hrůzné nesnesitelné pravdy, že všechno hluboké, opravdové myšlení je pouze statečným úsilím duše udržet si širou samostatnost svého moře, když
se nejdivočejší větry nebes a země spiknou, aby ji vrhly na zrádné
otrocké pobřeží?
Ale jako jedině v nesmírnosti vod přebývá nejvyšší pravda, nemající břehů a nekonečná jako Bůh  tak také je lépe zahynout v onom
 139 
skučícím nekonečnu než být neslavně vyvržen na závětrný břeh,
i kdyby to přineslo bezpečí! Neboť červu je podoben ten, kdo touží
plazit se zbaběle po zemi! O hrůzy hrůz! Jsou všechna ta muka zbytečná? Zmuž se, zmuž, Bulkingtone! Buď statečný, polobohu! Z pěny
svého zániku v moři  budeš vzat rovnou do nebes!
 140 
XXIV.
OBHÁJCE
Když jsme se tedy s Kvíkvegem doopravdy pustili do toho velrybářského podnikání, a poněvadž velrybářství je u lidí na pevnině
považováno za zaměstnání nepoetické a nepočestné, chtěl bych vás,
suchozemci, přesvědčit, jak jste nespravedliví k nám, lovcům velryb.
Předně: zdálo by se snad téměř zbytečné dokazovat, že široká veřejnost nestaví velrybářství na roveň tak zvaným svobodným povoláním. Kdyby byl cizinec uveden do kterékoli smíšené velkoměstské
společnosti a představen jako harpunář, jistě by to pramálo zvýšilo
obecnou úctu k jeho přednostem, a kdyby pak chtěl napodobit důstojníky válečného loďstva a připojil k svému jménu na navštívence
iniciálky L. V.  Lovec Vorvaňů, každý by to považoval za svrchovaně
domýšlivé a směšné.
Hlavní důvod, proč svět odpírá pocty nám velrybářům, je nepochybně tento: domnívají se, že se naše zaměstnání rovná při nejlepším řezničině, a když je vykonáváme, že jsme obklopeni všemožnou nečistotou. Přiznávám, řezníky jsme. Ale řezníky, a to řezníky
nejkrvavějšího typu, byli také všichni vojevůdcové, které svět vždy
radostně zahrnuje poctami. Apokud jde o tvrzení, že je naše zaměstnání špinavé, brzy budete zasvěceni do určitých věcí, o kterých se
dosud mnoho neví a které konec konců vítězně zařadí velrybářskou
loď mezi nejčistší věci na této spořádané zemi. Ale i kdybychom
připustili, že ona pomluva je pravdivá: lze srovnávat ošklivé, kluzké
paluby velrybářské lodi s nepopsatelným mrchovištěm bojišť, odkud se vrací tolik vojáků, vítaných hlučným potleskem dam? Jestliže
představa nebezpečí podle běžných názorů tolik povznáší povolání vojínů, dovolte, abych vás ujistil, že mnohý vysloužilec, který
klidně kráčel na bojiště, honem by se obrátil, až by uviděl, jak mu
obrovský ocas vorvaně rozviřuje nad hlavou vzdušné víry. Vždyť co
jsou pochopitelné hrůzy lidské, srovnáme-li je s těmito spojenými
hrůzami a divy božími!
 141 
Ačkoli se svět na nás velrybáře dívá s opovržením, přece jen nám
nevědomky vzdává nejvyšší poctu, ba uctívá nás převelice! Vždyť
skoro všechny sloupky, lampy a všechny svíčky, které hoří kolem
celé zeměkoule, ty planou  každá jako před oltářem  k naší oslavě!
Ale podívejme se na tuto věc v jiném světle, zvažme ji na nejrůznějších vážkách, podívejme se, co velrybáři jsou a čím bývali.
Proč Holanďané za De Witta měli pro velrybářská loďstva admirály? Proč Ludvík XVI., král francouzský, na svůj vlastní náklad
vystrojil velrybářské lodi z Dunkerque a zdvořile pozval do toho
města několik desítek rodin z našeho ostrova Nantucketu? Proč
Británie v letech 1750 až 1788 vyplatila svým velrybářům na odměnách víc než milion liber šterlinků? A konečně  jak to, že my,
velrybáři zAmeriky, převyšujeme počtem všechny ostatní velrybáře
na celém světě dohromady; že máme loďstvo, jež čítá víc než sedm
set lodí, s posádkami asi osmnáct tisíc mužů? Ročně spotřebujeme
čtyři miliony dolarů, lodi na moři mají hodnotu asi dvaceti milionů
dolarů a každoročně přivážejí do našich přístavů dobře sklizenou
žeň asi sedmi milionů dolarů. Jak by to bylo možné, kdyby velrybaření nebylo něco mohutného?
Ale to není ani z poloviny všecko. Uvažujme dále!
Směle tvrdím, že světový filozof nedovede za nic na světě ukázat jediný případ mírumilovného vlivu, který v posledních šedesáti
letech působil na široširý svět vcelku mocněji než vznešené a mohutné podnikání velrybářské. Tak či onak z něho vzešly události tak
pozoruhodné samy o sobě a tak trvale významné svými pozdějšími
účinky, že velrybaření lze docela dobře považovat za onu egyptskou
matku, která dala život potomkům, otěhotněvším už v jejím lůně.
Bylo by nemožné chtít do nekonečna vypočítávat všechny ty věci.
Stačí nám hrstka. Velrybářská loď měla po mnoho let v minulosti
hlavní průkopnické zásluhy o propátrání nejvzdálenějších a nejméně známých končin světa. Prozkoumala moře a souostroví, která nebyla na žádných mapách, kam se Cook ani Vancouver jakživi
nedostali. Jestliže dnes americké a evropské válečné lodi klidně
vplouvají do přístavů dříve divošských, nechť tedy vypalují salvy
 142 
ke cti a slávě lodi velrybářské, která jim první ukázala cestu a první
přispěla k dorozumění mezi nimi a divochy. Nechť si lidé po libosti
oslavují hrdiny výzkumných výprav, ty Cooky a Krusensterny! Já
však říkám, že z Nantucketu vypluly celé desítky neznámých kapitánů, kteří byli stejně velcí, ba větší než váš Cook a váš Krusenstern.
Bez pomoci a s prázdnýma rukama, v pohanských vodách hemžících se žraloky, u pobřeží neznámých a zrádných ostrovů bojovali
s neznámými divy a hrůzami, čehož by se Cook se všemi svými
námořníky a mušketami dobrovolně neodvážil. Co se tak honosně
vynáší při líčení někdejších plaveb do jižních moří, to všechno bylo
pro naše hrdinné Nantuckeťany jen běžnou všedností. Dobrodružství, jakým Vancouver věnuje tři kapitoly, nepovažovali tito muži
často ani za hodna, aby byla zapsána do lodního deníku. Ach ten
svět! Ó ten svět!
Do té doby, než se lovci velryb dostali za mys Horn, nebylo mezi
Evropou a dlouhou řadou bohatých španělských osad na tichomořském pobřeží jiného obchodu než obchod koloniální a jiné styky
než koloniální se téměř neudržovaly. Velrybářská loď první prorazila tuto žárlivou politiku španělské koruny, když navázala styky
s oněmi osadami, a kdyby na to bylo místo, mohl bych jasně ukázat,
jak tyto velrybářské lodi nakonec přivodily osvobození Peru, Chile
a Bolívie z jařma starého Španělska a nastolení věčné demokracie
v oněch zemích.
Onu velikou Ameriku na druhé straně zeměkoule, Austrálii, dali
osvícenému světu velrybáři. Když první Holanďan tuto zemi náhodou objevil, všechny ostatní lodi se dlouho vyhýbaly oněm břehům
barbarsky nebezpečným, ale velrybářské lodi se tam zastavovaly.
Velrybářská loď je pravou matkou této dnes mocné kolonie. Vpočátcích osidlování Austrálie nadto vystěhovalce několikrát zachránily
před hladem suchary darované velrybářskou lodí, která na štěstí
zakotvila v tamních vodách. Nesčetné ostrovy celé Polynésie mohou
dosvědčit totéž a vzdát poctu velrybářské lodi, která uvolnila cestu
misionářům a obchodním lodím a v mnoha případech dopravila misionářské průkopníky na místa jejich prvotního určení. Bude-li Ja-
 143 
ponsko, ta země uzavřená dvojí závorou, někdy pohostinné, zaslouží
se o to jedině loď velrybářská, protože ta už stojí na jeho prahu.
Jestliže přes to přese všechno dosud tvrdíte, že se k velrybaření
nepojí žádné esteticky vznešené představy, tedy jsem ochoten potýkat se s vámi padesáti kopími a pokaždé vás srazit z koně s roztříštěnou přílbou.
Řeknete, že velryba dosud nenašla slavného spisovatele a velrybářství slavného kronikáře.
Velryba že dosud nenašla slavného spisovatele a velrybářství slavného kronikáře? Kdo první popsal našeho leviatana? Kdo jiný než silný Job! A kdo napsal první vyprávění o velrybářské výpravě? Nikdo
méně vznešený než Alfred Veliký, který svým královským perem
zaznamenal vyprávění Othera, norvéžského lovce velryb z oněch
dob. Akdo proslovil v parlamentě zanícený chvalozpěv na nás? Kdo
jiný než Edmund Burke!
To je sice pravda, ale velrybáři sami jsou jen ubožáci, v jejich
žilách neproudí vznešená krev.
V jejich žilách že neproudí vznešená krev? Mají v sobě krev vznešenější, než je královská. Babička Benjamina Franklina byla Mary
Morrelová, později provdaná Folgerová, jedna z nantucketských starousedlíků. Od ní se táhne dlouhá linie harpunářů Folgerů  kteří
byli všichni pokrevně příbuzní se vznešeným Benjaminem  a ještě
dnes vrhají nabroušené železo z jedné strany světa na druhou.
Nuže dobrá; ale všichni přiznávají, že velrybářství není jaksi počestné zaměstnání.
Velrybářství že není počestné? Velrybářství je královské řemeslo!
Podle starého anglického zákona je velryba prohlášena za „královskou rybu“.
Ó, to jen podle jména. Velryba sama  tou se nikdy nikdo okázale
nehonosil.
Velrybou se nikdo nikdy nehonosil? V jednom z nejvelkolepějších
triumfálních průvodů, uspořádaném na počest římského generála
při vjezdu do hlavního města světa, byly kosti velryby, dopravené
 144 
sem až ze syrského pobřeží, nejvýznamnějším předmětem slavnostního průvodu.1
Budiž tedy, když to uvádíte. Ale říkejte si co chcete, ve velrybářství není pravé důstojnosti.
Ve velrybářství že není důstojnosti? Důstojnost našeho povolání
dosvědčují sama nebesa. Delfín je souhvězdí na jižní obloze! Už
dost! Smekněte klobouk v přítomnosti carově a smekněte před
Kvíkvegem! Už dost! Znám muže, který za svého života zabil tři sta
padesát velryb. Považuji toho muže za důstojnějšího, než byl onen
velký starověký vojevůdce, který se chlubil, že dobyl stejného počtu
ohrazených měst.
A pokud jde o mne, ukáže-li se náhodou, že ve mně dřímají jakési talenty dosud neobjevené, a já si opravdu vysloužím slušné
jméno v tomto malém, ale nesmírně mlčenlivém světě, po němž
jsem snad docela oprávněně zatoužil; udělám-li potom něco, co by
člověk celkem vzato raději udělal, než neudělal; jestliže při mé smrti
vykonavatelé mé poslední vůle  nebo lépe moji věřitelé  najdou
v mém stolku nějaký cenný rukopis, tedy v něm asi připíši všechnu čest a slávu velrybaření: pro mne byla velrybářská loď Yalskou
i Harvardovou univerzitou.
1  Viz v dalších kapitolách o této věci.
 145 
XXV.
DODATEK
Pokud jde o důstojnost velrybaření, rád bych uvedl jenom ověřené
skutečnosti. Kdyby chtěl obhájce před soudem úplně zamlčet dohad
ne sice právě nerozumný, ale výmluvně svědčící o jeho případu  byl
by jistě hoden pokárání.
Je dobře známo, že se při korunovaci králů a královen konají
i v moderní době určité zvláštní obřady, které je mají uzpůsobit,
aby řádně vykonávali své povinnosti. K tomu je tak zvaná korunní
slánka a korunní olejnička. Jak užívali soli  kdo to může bezpečně
říci? Najisto však vím, že při korunovaci je králova hlava slavnostně
pokropena olejem docela jako hlávka salátu. Potírají ji snad proto,
aby její vnitřek dobře běžel jako namazaný stroj? Zdali je tento královský obřad důstojný, o tom by se dalo hodně uvažovat, poněvadž
ve všedním životě se díváme s opovržením na člověka, který si maže
vlasy olejem a také jím páchne. Je pravda, že dospělý člověk, který
používá oleje na vlasy, pokud mu to nepředepsal lékař, má podle
všeho v hlavě něco v nepořádku. Obyčejně za mnoho nestojí.
Tady však máme uvažovat pouze o jediné věci, totiž  jakého
oleje se používá při korunovacích. Jistě to není olej olivový, ani
makasarský, ani ricinový, ani medvědí, ani olej na lokomotivy, ani
olej z tresčích jater. Který jiný to tedy může být než olej vorvaní
v nezpracovaném, nepokaženém stavu, nejsladší ze všech olejů?
Přemýšlejte o tom, vy loyální Britové! My velrybáři zásobujeme
vaše krále a královny korunovačním olejem!
 146 
XXVI.
RYTÍŘI A PANOŠI
Prvním důstojníkem na Pequodě byl Starbuck, rodák z Nantucketu
z kvakerské rodiny. Byl to dlouhý, vážný muž; a třeba se narodil
na ledovém pobřeží, přece byl zřejmě znamenitě uzpůsoben, aby
snášel tropická vedra, neboť jeho svaly byly tuhé jako dvakrát vypečený suchar. Ani v Indii by se jeho živá krev nezkazila jako lahvové pivo. Narodil se patrně za všeobecného sucha a hladu nebo
v některý postní den, jimiž je jeho stát pověstný. Prožil jen asi třicet
suchých let, a ta léta vysušila všechen přebytek jeho tuku. Avšak
jeho tak zvaná hubenost nebyla patrně znamením ničivých starostí
a útrap ani náznakem nějakého tělesného neduhu. Byl to prostě
člověk jakoby zhuštěný. Nevypadal nezdravě, naopak. Jeho čistá,
napjatá kůže mu padla jako ulitá; byl jí těsně obepjat a nabalzamován vnitřním zdravím a silou jako vzkříšený Egypťan; zdálo se,
že Starbuck je připraven vydržet dlouhá léta a nezměnit se. Ať za
polární vánice či v tropickém slunci, Starbuck byl jako spolehlivý
chronometr: jeho vnitřní životnost se naprosto osvědčila ve všech
podnebích. Při pohledu do jeho očí vám připadalo, že se v nich natrvalo zachytily obrazy oněch tisícerých nebezpečí, kterým za svého života klidně čelil. Vážný, klidný muž, jehož život byl většinou
výraznou pantomimou činnosti, a ne bezobsažnou hrou zvuků. Ale
přese všechnu tvrdou střízlivost a sílu měl jisté vlastnosti, které se
občas uplatňovaly a v některých případech dokonce převažovaly
všechno ostatní. Na námořníka byl neobvykle svědomitý a nadaný
hlubokou přirozenou zbožností, a dobrodružná osamělost života
na moři v něm vypěstovala sklon k pověrčivosti  byla to však ta
zvláštní pověrčivost, jaká u některých bytostí pramení spíše z citlivého rozumu než z nevědomosti. Dovedl předvídat a tušit. Ajestliže
někdy tyto vlastnosti ohnuly kalenou ocel jeho duše, ještě silněji
naň působily vzdálené vzpomínky na jeho mladou ženu a dítě. Ty
vzpomínky ho ještě víc odváděly od původní drsnosti povahy a uleh-
 147 
čovaly přístup oněm skrytým vlivům, které někdy u mužů poctivého
srdce potlačují výbuch bezohledné odvahy, jakou tak často vídáme
při nebezpečném rybolovu. „Nechci mít v svém člunu muže,“ říkal
Starbuck, „který z velryby nemá strach.“ Tím patrně mínil nejen to,
že nejspolehlivější a nejužitečnější odvaha vyrůstá z rozumného
odhadu náhlého nebezpečí, ale také že muž, který se vůbec nebojí,
je druhem mnohem nebezpečnějším než zbabělec.
„Ano, ano,“ říkal Stubb, druhý důstojník, „Starbuck, to je muž tak
opatrný, že byste podobného sotva kde našli v našem rybářském
řemesle.“ Brzy uvidíme, co přesně znamená slovo „opatrný“, když
ho použije člověk, jako je Stubb, nebo skoro každý jiný lovec velryb.
Starbuck nebyl křižák honící se za nebezpečím, jeho odvaha neměla citové zabarvení, ale byla mu užitečná a pohotově mu pomáhala při všech smrtelně vážných příležitostech. Patrně také mínil,
že při velrybaření patří odvaha k hlavním složkám lodní výstroje
jako hovězí maso a chléb a že se jí nesmí bláhově plýtvat. Proto se
nikdy nepouštěl rád na lov velryb po západu slunce a ustoupil od
souboje s velrybou, která příliš vytrvale chtěla bojovat s ním. Tady
jsem, myslil si Starbuck, na tomto nebezpečném oceánu, abych si vydělával na živobytí zabíjením velryb, a ne proto, abych se pro jejich
živobytí dal od nich zabít. Starbuck dobře věděl, že takto bylo zabito
na sta mužů. Jak skončil jeho otec? Kde v bezedných hlubinách by
našel urvané končetiny svého bratra?
Uvážíme-li, že měl takové vzpomínky a byl také, jak jsme řekli,
poněkud pověrčivý, měl jistě Starbuck odvahu opravdu nesmírnou,
soudíme-li podle jejích projevů. Což nebylo zcela přirozené, že v člověku takto utvářeném, v člověku se zkušenostmi a vzpomínkami
tak děsivými, tyto věci v skrytu vytvořily živel, který za příhodných
okolností vyrazí ze svého uzavření a sežehne všechnu jeho odvahu? Starbuck byl statečný, ale byla to taková statečnost, jakou lze
pozorovat u některých neohrožených mužů, kteří zpravidla zůstávají pevní v boji s mořem, větry, velrybami nebo jinými obvyklými
nerozumnými netvory, ale nedovedou čelit děsnějším  poněvadž
 148 
duchovnějším  hrůzám, kterými vás někdy ohrožuje soustředěný
výraz rozzuřeného mocného muže.
Ale kdyby mělo další líčení někde odhalit, že síla chudáka Starbucka se nadobro zhroutila, jistě bych sotva měl odvahu to napsat,
neboť odhalit pád statečnosti v duši je nesmírně žalostné, ba pohoršující. Lidé nám mohou připadat odporní jako akciové společnosti a národy; mohou mezi nimi být darebáci, hlupáci a vrahové,
mohou mít ničemné a vyzáblé obličeje, ale člověk jakožto ideál
je tvor tak vznešený a zářivý, tak nádherný a ušlechtilý, že když
se na něm vyskytne nějaký hanebný kaz, všichni jeho bližní by
se měli sběhnout a zakrýt jej nejdražšími rouchy. Tuto mužnost
bez poskvrny cítíme sami v sobě tak hluboko v duši, že zůstává
nedotčena, i když se celý charakter navenek zdá pošpiněn; krvácí
s drásavou bolestí při nezahalené podívané na člověka se zničenou
odvahou. Sama zbožnost nemůže při tak hanebné podívané zcela
potlačit výčitky osudu, že něco takového dopustil. Ale ta vznešená
důstojnost, o níž mluvíme, není důstojnost králů a rouch, nýbrž
je to ona přebohatá důstojnost, která nepotřebuje honosný háv.
Uvidíš ji zářit v rukou, jež svírají krumpáč nebo zatloukají hřeb;
tu demokratickou důstojnost, která na všech stranách od věků do
věků vyzařuje ze samého Boha. Z velkého, všeobsáhlého Boha!
Středu i obvodu veškeré demokracie! Jeho všudypřítomnost  toť
naše božská rovnost!
Jestliže tedy v další kapitole obdařím nejprostší námořníky 
i odrodilce a vyvrhele  vlastnostmi vznešenými, třebas temnými,
jestliže je opředu tragickými půvaby, jestliže ti nejtruchlivější a nejpokleslejší mezi nimi se občas pozvednou k oblačným výšinám,
spočine-li zásvit éterického světla na paži dělníkově, rozklenu-li
duhu nad jeho neblahým západem slunce, pak mě v tom proti všem
pozemským kritikům podporuj ty, spravedlivý Duchu rovnosti,
který jsi rozprostřel královský plášť lidství nade všemi tvory, mně
podobnými! Podporuj mě ty, velký demokratický Bože, který jsi neodepřel temnému odsouzenci Bunyanovi bledou básnickou perlu.
Ty, jenž jsi paži starého Cervantesa, zubožený pahýl, přioděl lístky
 149 
z nejjemnějšího zlata dvakrát tepaného, Ty, jenž jsi pozdvihl Andrewa Jacksona z prachu, posadil ho na válečného koně, aby se hnal
jako bouře a dospěl výše než na trůn! Ty, který sis pro všechny své
mohutné pozemské činy vybral nejschopnější přeborníky z králových poddaných, podporuj mě v tom, ó Bože!
 150 
XXVII.
RYTÍŘI A PANOŠI
Stubb byl druhým důstojníkem. Pocházel od mysu Cod, a tak mu
podle místního zvyku říkali „muž od mysu Cod“. Byl to bezstarostný
člověk, ani zbabělec, ani hrdina; s lhostejnou tváří čelil nebezpečím,
jak přicházela. Když při honbě nastávala nejkritičtější situace, hleděl
si své práce klidně a soustředěně jako truhlářský dělník najatý na
celý rok. Měl dobrou náladu, jako kdyby nejnebezpečnější srážka
byla pouze společenskou večeří a jeho posádka pozvanými hosty.
Potrpěl si nesmírně na pohodlné zařízení své části člunu, jako dbá
starý postilion, aby to měl na kozlíku útulné. Ve chvíli, kdy se octl
u samé velryby, přímo tváří v tvář smrti, zacházel s nemilosrdným
kopím chladnokrevně a zručně jako pohvizdující klempíř skladivem.
Pobroukával si staré rozpustilé popěvky, i když stál proti nejzuřivější
obludě. Náš Stubb dávno přivykl nebezpečí, takže tlama smrti mu
připadala jako pohovka. Nedá se říci, co si myslil o smrti samé. Je
otázka, zda na ni vůbec kdy myslil. A jestliže se mu po příjemné večeři myšlenky zatoulaly oním směrem, tedy to jako starý námořník
jistě považoval za jakousi výzvu hlídky, aby vylezl nahoru a tam se
čile něčím zabýval, něčím, co pozná, až uposlechne rozkazu, dříve ne.
Co vlastně, snad ještě spolu s jinými věcmi, udělalo ze Stubba
takového pohodlného, nebojácného člověka, který tak vesele nese
břímě života ve světě plném ustaraných podomních obchodníků,
ohnutých k zemi pod svými ranci; co v něm probouzelo náladu dobrou, téměř bezbožně dobrou? Jistě to byla jeho dýmka. Krátká černá
dýmčička patřila k normálním rysům jeho obličeje stejně jako nos.
Spíše byste se byli nadáli, že vyleze z visutého lůžka bez nosu nežli
bez dýmky. Měl stále pohotově celou řadu dýmek už nacpaných,
seřazených na poličce na dosah ruky, a kdykoli šel spat, vykouřil
je všechny po pořádku, zapaluje jednu od druhé, a potom je znovu
nacpal, aby byly připraveny. Když se Stubb oblékal, vstrčil dýmku
do úst dřív než nohy do kalhot.
 151 
Říkám, že toto neustálé kouření bylo jistě aspoň jednou z příčin
jeho zvláštní povahy. Každý ví, že náš zemský vzduch, ať již na pevnině či na moři, je hrozně prosycen neznámými smutky nesčetných
smrtelníků, kteří zemřeli, vydechujíce jej. A jako v době cholerové
epidemie někteří lidé si při chůzi přidržují u úst kapesník napuštěný
kafrem, tak možná Stubbův tabákový kouř působil jako dezinfekční
prostředek proti všem lidským strastem.
Třetím důstojníkem byl Flask, rodák z Tisbury v Martha’s Vineyardu. Krátký, zavalitý červený mladík, velmi bojovný, pokud šlo
o velryby, jenž si zřejmě myslil, že velcí leviatani ho osobně a navždy urazili, a proto považoval za otázku své cti ničit je, kdekoli se
s nimi setká. Byl tak dokonale prost vší úcty k mnohým divům jejich
majestátní velikosti a tajemným způsobům a byl tak neschopen
vůbec si představit jakékoli nebezpečí hrozící mu, když se s nimi
utká, že ve své ubohé mysli považoval podivuhodnou velrybu jen
za jakousi větší myš nebo nejvýš vodní krysu, na jejíž zabití stačí
jen trochu úskočnosti a trochu času a námahy. Ovládán nevědomou, nic netušící nebojácností, počínal si bezohledně, pokud šlo
o velryby, pronásledoval je pro zábavu a tříletá plavba kolem mysu
Hornu byla jen tříletou velkolepou kratochvílí. Tak jako tesařské
hřebíky dělíme na hřebíky kované a hřebíky řezané, tak i lidstvo lze
podobně rozdělit. Malý Flask patřil ke kovaným, které mají pevně
sedět a dlouho vydržet. Na lodi Pequod mu říkali King-Post, poněvadž postavou připomínal to krátké, hranaté dřevo, známé tímto
jménem u velrybářů v Arktidě, špalek, který četnými paprskovitě
vybíhajícími kolíky do něho zasazenými ochraňuje loď před nárazy
ledové tříště v oněch bouřlivých vodách.
Tito tři důstojníci  Starbuck, Stubb a Flask  zaujímali důležitá
místa. Podle obecného předpisu veleli na Pequodě třem člunům. Až
kapitán Achab povede v onom velkolepém bitevním šiku své síly
k útoku proti velrybám, tito tři předáci budou kapitány rot. Či spíše,
poněvadž budou ozbrojeni každý svým dlouhým ostrým velrybářským kopím, bude to vybraná trojice kopiníků, kdežto harpunáři 
to budou vrhači oštěpů.
 152 
Při tomto slavném rybaření je každý důstojník nebo předák jako
někdejší gotický rytíř doprovázen vždy svým kormidelníkem nebo
harpunářem, který ho v určitých okamžicích vyzbrojuje novým kopím, když se mu staré zle zkroutí nebo při útoku ohne, a mezi těmito
dvěma muži také obyčejně vzniká svazek důvěrně přátelský; proto
je pochopitelné, že na tomto místě uvádíme, kdo byli harpunáři na
Pequodě a který patřil ke kterému předákovi.
První ze všech byl Kvíkveg, jehož si vybral Starbuck, první důstojník, za svého panoše. Kvíkvega již známe.
Další byl Taštego, čistokrevný indián zGay Headu, nejzápadnější
výspy Martha’s Vineyardu, kde jsou dosud poslední zbytky vesnice
rudochů, která dlouho vydatně zásobovala sousední ostrov Nantucket nejodvážnějšími harpunáři. Mezi rybáři jsou obyčejně známi
souhrnným jménem Gayheaderů. Taštegovy dlouhé, hladké, černé
vlasy, jeho vystouplé lícní kosti a černé, kulaté oči  u indiána orientální svou velikostí, ale antarktické svým výrazným třpytem  to vše
dostatečně ukazovalo, že zdědil nepokaženou krev oněch hrdých
válečníků a lovců, kteří s lukem v ruce pronikali pralesy pevniny,
hledajíce proslulého novoanglického losa. Taštego již nestopoval
divokou zvěř v lesích, nýbrž lovil teď slavné velryby v moři. Synova
bezpečně zasahující harpuna vhodně nahradila neselhávající luk
jeho otců. Při pohledu na jeho tříslovou hněď a jeho ohebné hadí
končetiny byl by člověk bezmála uvěřil pověrám některých prvotních puritánů, že tento divoký indián je synem vládce vzdušných
démonů. Taštego byl panošem druhého důstojníka, Stubba.
Třetím harpunářem byl Dagů, obrovitý, jako uhel černý divošský
negr, mohutný jako lev, pravý Ahasver na pohled. Z uší mu visely
dva zlaté kruhy tak veliké, že jim námořníci říkali kruhy na lana
a žertovali, že jimi zajistí zdvíhací lana u hlavní plachty. Dagů se dal
v mládí dobrovolně na velrybářskou loď kotvící v jednom opuštěném zálivu na jeho rodném pobřeží. A poněvadž nebyl nikde jinde
nežli v Africe, v Nantucketu a v pohanských přístavech nejvíce navštěvovaných rybářskými loděmi a poněvadž již po mnoho let žil
odvážným velrybářským životem na lodích, jejichž majitelé zvlášť
 153 
bedlivě dbali o to, jaké muže najímají, uchoval si Dagů všechny své
barbarské ctnosti a vykračoval si po palubách vzpřímen jako žirafa, v celé nádheře svých šesti stop a pěti palců, bez bot. Když se
člověk na něho díval, cítil tělesné ponížení a běloch stojící před
ním vypadal jako bílá vlajka, která přišla poprosit pevnost o příměří. Je podivné, že tento majestátní černoch, Ahasver Dagů, byl
panošem malého Flaska, který vedle něho vypadal jako šachová
figurka. Pokud jde o zbytek posádky na Pequodě, budiž řečeno, že
dnes každý druhý z mnoha tisíc mužů, zaměstnaných na lodích
v americkém velrybářstvu, je cizinec, ač téměř všichni důstojníci
jsou rodilí Američané. Tohle je v americkém velrybářství stejné jako
v americké armádě a válečném i obchodním loďstvu i mezi dělníky
při stavbě amerických průplavů a železnic. Říkám, že to je stejné,
protože ve všech uvedených případech rodilí Američané doslova
poskytují rozum a ostatní svět zase štědře dává svaly. Nemalý počet
těchto námořníků velrybářů přísluší na Azory, kde se často zastavují velrybářské lodi, aby posílily své posádky otužilými venkovany
z těchto skalnatých krajin. Stejně se grónští velrybáři, vyplouvající
z Hullu nebo z Londýna, zastavují na Shetlandských ostrovech, aby
doplnili posádku. Na zpáteční cestě je tam opět vysadí. Nevím, čím
to je, ale nejlepšími lovci velryb jsou ostrované. Na Pequodě byli
téměř samí ostrované čili, jak jim také říkám, Isolati: neuznávají, že
je společná pevnina pro všechny lidi, ale každý Isolato žije na své
vlastní pevnině. Jaká to byla sbírka osamělců, sdružených na jedné
palubě! Jako nějaká deputace Anacharsise Clootse ze všech ostrovů
moře a ze všech končin světa, doprovázejícího starého Achaba na
Pequodě, aby předložila stížnosti lidí té soudné stolici, od které se
přemnozí z nich už nevrátí. Černý malý Pip  ten se nevrátil, ach
ne  ten odešel dříve! Chudák hoch z Alabamy! Brzy ho spatříte,
jak na chmurné přídi Pequody bubnuje na tamburínu, připravuje
se tak na čas věčný, až pro něho pošlou, aby společně s anděly na
velké přídi ve výšinách tloukl v slávě na svou tamburínu. Tady byl
nazýván zbabělcem, tam přivítán jako hrdina!
 154 
XXVIII.
ACHAB
Po několik dnů od vyplutí z Nantucketu nespatřili jsme kapitána
Achaba na palubě. Důstojníci se pravidelně střídali na hlídkách,
a protože tu nic nesvědčilo o opaku, zdálo se, že oni jsou jedinými
veliteli lodi; jenže někdy vyšli z kajuty s rozkazy tak nečekanými
a rozhodnými, že bylo přece jen docela jasné, že velí jen jako zástupci. Ano, byl tu jejich nejvyšší pán a diktátor, i když jej dosud nespatřily oči nikoho, komu nebylo dovoleno proniknout do posvátného
soukromí jeho kajuty.
Kdykoli jsem se z hlídky dole vrátil na palubu, hned jsem se rozhlédl po zádi, nespatřím-li nějakou cizí tvář, neboť prvotní nejasný neklid, týkající se nepoznaného kapitána, vystupňoval se teď
v samotě na moři téměř v znepokojení. To bylo občas podivně zesilováno nežádoucí vzpomínkou na ďábelské nápovědi otrhaného
Eliáše, které mě pronásledovaly s vtíravou vytrvalostí, jaké bych
se byl dříve nenadál. Stěží jsem jim odolával, ačkoli v jiné náladě
bych se byl nejspíš usmál velebnému podivínství toho zvláštního
proroka z přístavu. Ale kdykoli jsem se rozhlédl po lodi, ať už jsem
pociťoval obavy nebo stísněnost, přece mi takové pocity připadaly
vždy nesmyslné. I když harpunáři a většina posádky byla společnost
mnohem barbarštější, pohanštější a pestřejší než posádky, které
jsem dosud poznal na krotkých obchodních lodích, přičítal jsem
to  a docela právem  prazákladní divoké jedinečnosti tohoto dobrodružného skandinávského zaměstnání, jemuž jsem se tak docela
oddal. Byli tu však tři důstojníci, a hlavně jejich zjev nejúčinněji
přispíval k uklidnění oněch neurčitých obav a vzbuzoval důvěru
a veselost při všem, co se týkalo plavby. Tři lepší muže a příjemnější
námořní důstojníky, každého svým způsobem, lze sotva hned tak
najít, a všichni byli Američané: jeden Nantuckeťan, jeden z Vineyardu a třetí z mysu Cod. Když loď opustila přístav, byly právě Vánoce, a proto jsme nějaký čas měli ostré polární počasí, ač jsme
 155 
před ním stále ujížděli na jih; s každým stupněm a minutou zeměpisné šířky, které jsme urazili, nechávali jsme postupně za sebou
tu nemilosrdnou zimu a nesnesitelné počasí. Za jednoho z méně
nevlídných, ale přece ještě šedých a zasmušilých jiter přechodu,
kdy loď za příznivého větru rozrážela vody mstivými nápory a s pochmurnou prudkostí, vystoupil jsem na zavolání dopolední hlídky
na palubu, a jakmile jsem zvedl oči k zábradlí na zádi, zamrazilo
mě předtuchou. Skutečnost překonávala představu. Kapitán Achab
stál na můstku.
Nezdálo se, že by byl nějak tělesně nemocen nebo že by se z nemoci zotavoval. Vypadal jako muž, který byl odříznut od kůlu, když
mu oheň již olízal všechny údy, ale nestrávil je a neporušil ani v nejmenším jejich hutnou, vyzrálou pevnost. Celá jeho vysoká, široká
postava byla jakoby ulita z bronzu a zformována v nezměnitelném
kadlubu jako Perseus od Celliniho. Zpod šedých vlasů mu vybíhalo
úzké, sinavě bledé znamení, táhlo se jako prut rovně dolů po jedné
straně osmahlé tváře a mizelo na krku pod oděvem. Připomínalo
tu svislou rýhu, která se někdy objeví na rovném, vysokém kmeni
velkého stromu, když po něm prudce sjede blesk, a nesraziv jediné
větve, vyryje v kůře brázdu od vrcholku ke kořenům a zmizí v zemi,
nechávaje strom dále žít, ale poznamenaný ohněm. Zda se s tímto
znamením narodil, či byla-li to jizva po nějaké hrozné ráně, to nikdo
jistě nevěděl. Jako by se všichni mlčky dohodli, po celou plavbu se
o tom nikdo slůvkem nezmínil, zvláště ne důstojníci. Ale jednou
Taštegův druh v posádce, starý indián z Gayheadu, pověrčivě tvrdil,
že starý Achab byl takto poznamenán, teprve když mu bylo čtyřicet let, a že se mu to stalo ne snad v nějaké rvačce s lidmi, nýbrž
na moři při zápasu s živly. Avšak tato fantastická domněnka byla
konečně vyvrácena tím, co prohodil šedivý muž z Manu, důstojný
stařec, který předtím nikdy nevyplouval z Nantucketu, takže ještě
nespatřil divokého Achaba. Nicméně staré námořní tradice a pradávné pověry obecně přisuzovaly starému muži z Manu nadpřirozené schopnosti poznávací. Proto mu žádný bílý námořník vážně
neodporoval, když řekl, že kdyby se někdy stalo a kapitán Achab
 156 
měl být v klidu pohřben  k čemuž, jak zamumlal, sotva asi dojde 
potom ten, kdo bude mrtvému prokazovat poslední službu, shledá,
že má to mateřské znamení od hlavy až k patě.
Celý chmurný zjev Achabův a jeho zsinalé znamení působily na
mne tak mocně, že jsem si v první chvíli sotva všiml, že nemálo
z jeho pánovité chmurnosti dlužno přičítat cizí bílé noze, na níž také
stál. Již dříve jsem se doslechl, že tato bílá noha byla zhotovena na
moři z leštěné kosti, pocházející z vorvaní čelisti. „Ano, ztratil stožár
u Japonska,“ pravil jednou starý indián z Gayheadu, „ale opatřil si
jiný, stejně jako pro svou loď, a nemusel pro něj ani domů. Ten si
vždycky pomůže.“
Byl jsem překvapen zvláštním postojem, v němž setrvával. Na
obou stranách velitelské paluby Pequody a velmi blízko u lan zadního stožáru byla v podlaze vyvrtána díra asi půl palce hluboká. Jeho
kostěná noha stála pevně v této díře, jednu ruku měl pozdviženu
a držel se lana, a tak stál kapitán Achab zpříma a díval se kupředu
přes příď stále se ponořující. V jeho upřeném pohledu, nebojácném, upjatém vpřed, byla nekonečná pevná odvaha, odhodlanost
a nepoddajná vůle. Nepromluvil ani slovo, ani jeho důstojníci mu
nic neříkali, ačkoli každým nepatrným pohybem a výrazem zřetelně
prozrazovali rozpačité, ne-li trapné vědomí, že jsou pod dozorem
znepokojeného pána. A nejen to: Achab, zachvácený neklidem, stál
před nimi s mučednickou tváří a celá jeho nevýslovná královská
důstojnost vyjadřovala hluboké utrpení.
Brzy po tomto prvním výletu na vzduch se vrátil do své kajuty.
Ale od tohoto jitra jej posádka vídala každého dne. Buď stál ve vyvrtané díře, nebo seděl na své židli zhotovené z kostí, nebo těžkým
krokem přecházel po palubě. Jakmile se obloha postupně vyjasňovala, opravdu, začala se tvářit přívětivěji, Achab čím dál méně poustevničil, takže se zdálo, že ho po vyplutí z přístavu jen mrtvá zimní
nepohoda na moři nutila, aby byl sám. Poznenáhlu došlo k tomu,
že byl skoro neustále na vzduchu; ale přese všechno, co říkal nebo
co viditelně dělal na zadní palubě, konečně zalité sluncem, byl tam
až dosud tak nepotřebný jako další stožár. Zatím totiž Pequod byla
 157 
jen na cestě a ještě se doopravdy nevydala na lov. Téměř na všechny
přípravy k lovu velryb zplna stačili důstojníci, takže Achab se bezmála neměl čím zabývat nebo vzrušovat  leda sám sebou  a mohl
tedy odhánět chmury, které se mu hromadily na čele, jako si všechny
mraky vybírají vždy nejvyšší vrcholky, aby se na nich nakupily.
Přesto netrvalo dlouho a vřelé, švitořivé přemlouvání rozkošného svátečního počasí, v němž jsme se octli, vylákalo ho postupně
z jeho chmurné nálady. Jako když červenolící roztančené dívky, duben a květen, přiběhnou domů do studených, nevlídných lesů, i ten
nejodranější, nejdrsnější a bleskem nejvíc rozštípený starý dub konečně vyrazí nějaké zelené výhonky, aby uvítal veselé návštěvnice;
tak se dal i Achab nakonec trochu obměkčit laškovným doléháním
mladistvého vzduchu. Na tváři se mu nejednou objevil lehký náznak
výrazu, který by byl u jiného člověka brzy rozkvetl v úsměv.
 158 
XXIX.
VCHÁZÍ ACHAB,
K NĚMU PŘISTUPUJE STUBB
Uplynulo několik dní, Pequod měla ledy a ledovce za sebou a brázdila teď vody v zářivém jihoamerickém jaru, které na moři panuje
téměř neustále na prahu věčného srpna v tropech. Teple svěží dni,
jasné, zvonivé, vonné, překypující a štědré dni byly jako křišťálové
poháry, naplňované perským šerbetem až přes okraj, vypíjené do
dna, se sněhem z růžové vody. Noci plné hvězd a nádhery vypadaly jako hrdé dámy v sametu, posázeném šperky, obírající se doma
v pyšném osamění vzpomínkami na nepřítomné dobyvačné rytíře, slunce se zlatými helmicemi! Měl-li člověk spát, bylo nesnadno volit mezi takovými rozkošnými dny a svůdnými nocemi. Ale
všechna čarovnost tohoto nepomíjejícího počasí nejen obdarovala
vnější svět novými kouzly a novými silami  působila také niterně
na duši, zvláště když nastaly tiché, lahodné hodiny večerní. Tehdy
paměť vytvářela své krystaly, jako se průzračný led tvoří většinou
za tichého soumraku. A všechny tyto jemné vlivy působily víc a víc
na Achabovu mysl.
Stáří spí vždy málo. Jako kdyby člověk, čím déle je spjat se životem, chtěl mít tím méně společného s něčím, co se podobá smrti.
Z námořních velitelů nejčastěji šediví vousáči opouštějí lůžko, aby
se podívali na palubu zahalenou nocí. Achab nebyl výjimkou; jenže
v poslední době pobýval tak často na vzduchu, že býval hostem
spíše v kajutě, než aby z kajuty navštěvoval palubu. „Člověku se zdá,
jako by sestupoval do hrobky,“ pobrukoval si, „když starý kapitán
jako já sestupuje touhle úzkou chodbou, aby zalezl do svého lůžka,
vyhloubeného jako hrob.“
Proto téměř každých čtyřiadvacet hodin, když byly rozestavěny noční hlídky a skupina na palubě střežila spánek skupiny dole,
a bylo-li třeba spustit lano na přední palubu, námořníci je neshazovali hrubě jako ve dne, nýbrž kladli je na pravé místo opatrně, aby
 159 
nevyrušili své spící kamarády; když tedy zavládl takový stálý klid,
mlčenlivý kormidelník obvykle začal pozorovat schůdky ke kajutě
a zanedlouho se vynořil starý muž, přidržující se železného zábradlí, aby si pomohl při belhavé chůzi. Přece jen v něm bylo trochu
šetrné lidskosti; neboť v takových chvílích obyčejně nepřecházel po
zvýšené palubě na zádi; jeho unaveným důstojníkům, odpočívajícím nějakých šest palců od jeho chodidla z velrybích kostí, bylo by
se jistě zdálo o skřípajících zubech žraloků, až by uslyšeli dunění
a vrzání této kostěné nohy. Avšak jednou ho přepadl neklid příliš
mocný, aby mohl mít ohledy k bližním, a když těžkým, dunivým
krokem měřil loď od zádi až k hlavnímu stožáru, Stubb, starý druhý
důstojník, vystoupil zdola a omlouvaje se podotkl poněkud rozpačitě, když si kapitán Achab přeje chodit po palubě, že mu to nikdo
nemůže zakazovat, ale snad by se ten hluk dal nějak ztlumit. Potom
neurčitě a váhavě nadhodil, že by se kostěné chodidlo mohlo obalit
chomáčem koudele. Ach, Stubbe, tys tehdy neznal Achaba!
„Copak jsem dělová koule, Stubbe,“ zvolal Achab, „že bys mě chtěl
takhle obalit koudelí? Jdi si po svém, zapomněl jsem. Jdi dolů, do
svého nočního hrobu, kde takoví, jako jsi ty, spí mezi rubáši, aby si
zvykli, že nakonec jeden vyplní.  Dolů, pse, do boudy!“
Stubb, užaslý nad tím, co nakonec vykřikl stařec, tak nenadále
rozezlený, na chvíli ztratil řeč. Potom odpověděl rozčileně: „Nejsem,
pane, zvyklý, aby se mnou někdo takhle mluvil. To se mi ani trochu
nelíbí, pane.“
„Dost!“ zasykl Achab mezi stisknutými zuby a prudce odcházel,
jako by se chtěl vyhnout prchlivému pokušení.
„Ne, pane, ještě ne!“ řekl Stubb, nabyv smělosti. „Nedám si od
nikoho jen tak beze všeho nadat psů, pane.“
„Tak budiž desetkrát nazván oslem, mulem a hlupákem a zmiz,
nebo tě odklidím ze světa.“
Při těchto slovech k němu Achab kráčel s výrazem tak zuřivým,
že Stubb bezděky ustoupil.
„Ještě nikdy se mi něco podobného nestalo, abych za to nedal
pořádnou ránu,“ hučel Stubb, když sestupoval do své kajuty. „To je
 160 
tuze divné. Počkat, Stubbe! Teď opravdu nevím, nemám-li se vrátit
a udeřit ho, či spíš  copak to?  padnout tady na kolena a modlit
se za něho. Ano, taková myšlenka mě právě napadla. Ale bylo by to
poprvé, že bych se opravdu modlil. To je podivné; velmi podivné,
a on je také podivný, ano, od přídě k zádi je to nejpodivnější muž,
s kterým kdy Stubb plul na jedné lodi. Jak na mne zablýskal očima,
jsou jako pánvičky s prachem! Je šílený? Jeho mysl jistě něco tíží,
jako musí být něco těžkého na palubě, když praská. Vždyť ze čtyřiadvaceti hodin nestráví na lůžku víc než tři hodiny; a ani tehdy nespí.
Což mi neříkal steward, že ráno vždycky najde starcovo ložní prádlo
nadobro zmačkané a uválené, pokrývky skopané v nohách lůžka
a prostěradlo div ne svázané v uzly? A polštář bývá prý tak strašně
horký, jako by na něm byla ležela rozpálená cihla. Rozpálený stařec!
Myslím, že se v něm probudilo svědomí, jak tomu říkají někteří lidé
na pevnině  je to jakési křečovité škubání ve svalech, horší než
bolest zubů. Ano, ano, nevím, co to je, ale Pánbůh mě chraň, abych
to nechytil. On je samá záhada: rád bych věděl, proč každou noc
chodí do skladiště na zádi, jak ho steward podezírá. Co tam kutí, to
bych rád věděl! Kdopak si s ním dává schůzky ve skladišti? Není to
podivné? Ale nač si tím lámat hlavu, nic to nepomůže  hlavní je, aby
se člověk vyspal! Ať jsem zatracený, člověku stojí za to se narodit,
jen když může zrovna usnout. Když o tom přemýšlím, je to vůbec to
první, co nemluvňata dělají, a to je také podivné. Ať jsem zatracený,
všechno je podivné, když tak o tom přemýšlím. To je však proti mým
zásadám. Moje jedenácté přikázání zní ‚Nemysli‘, a ‚Spi, kdy můžeš‘,
to je moje dvanácté. Tak tady to zase máme. Ale jak to? Což mi nevynadal psů? Hrome! Řekl mi, že jsem desetkrát osel, a na tohle ještě
naházel hromadu hlupáků! Mohl mě stejně dobře kopnout a tak to
ukončit. Možná že mě kopl, a já si toho nevšiml, tak nějak jsem byl
zaražen jeho čelem; zářilo jako vybílená kost. Nestojím pořádně
na nohou. Nějak mě to vyšinulo, že se na mne ten staroch tak vrhl.
Proboha, jistě to byl nějaký sen  Jakže? Jak? Jak?  Nejlépe bude
nechat toho. Tak, půjdem zase do postele a ráno uvidíme, jak se na
to tahle zpropadená hlava dívá při denním světle.“
 161 
XXX.
DÝMKA
Když Stubb odešel, Achab chvíli stál, nahýbaje se přes zábradlí, a potom, jak si zvykl v poslední době, zavolal námořníka, který měl hlídku, a poslal ho dolů pro svou kostěnou stoličku a také pro dýmku.
Zapálil si dýmku u kompasnicové lampy, a postaviv si stoličku na
návětrné straně paluby, seděl a kouřil.
Za starých nordických časů, jak vypráví tradice, byly trůny dánských králů, milujících moře, zhotovovány z narvalích klů. Jak se
potom člověk mohl dívat na Achaba sedícího na oné třínožce z kostí
a nevzpomenout si na královský majestát, který symbolizovala?
Vždyť Achab byl chánem na lodi, králem moře a velkým pánem
leviatanů.
Po nějaký čas mu vycházel z úst hustý kouř v rychlých a pravidelných kotoučích, které mu vítr srážel zpátky do tváře, „čím to,“
pronesl nakonec sám k sobě a vyňal dýmku z úst, „kouření mě již
neuklidňuje. Ach, má dýmko! Musí to se mnou být špatné, když
už tvé kouzlo zmizelo! Tady jsem se nevědomky namáhal, a místo
abych měl potěšení  věru, kouřil jsem nedopatřením ustavičně proti větru; proti větru a tak nervózně, jako by moje poslední výdechy 
stejně jako u umírající velryby  byly nejsilnější a nejnamáhavější.
Nač je mi tahle dýmka? Ta je určena pro klidnou mysl, aby vysílala
lehké obláčky do poddajných bílých vlasů, ne do rozcuchaných pramenů ocelově šedých, jako mám já. Už nebudu kouřit “
Odhodil dýmku dosud zapálenou do moře. Oheň zasyčel ve vlnách; v téže chvíli se loď přehnala mimo bublinu, kterou vytvořila
potápějící se dýmka. Achab s kloboukem staženým do očí přecházel
číhavě po palubě.
 162 
XXXI.
KRÁLOVNA MAB
Příštího rána Stubb oslovil Flaska.
„Takový divný sen jsem ještě neměl, Flasku. Znáš kostěnou nohu
našeho starého; tak tedy se mi zdálo, že mě jí kopl, a když jsem se
pokusil oplatit mu to, na mou duši, človíčku, moje noha mi při tom
rovnou odletěla! Apotom, presto! Achab vypadal jako pyramida a já
jako zuřivý blázen do ní kopal. Ale co je ještě podivnější, Flasku  víš
přece, jak bývají sny podivné  při všem tom zuření jsem si nějak
myslil, že konec konců takové kopnutí od Achaba nebylo ani velkou
urážkou. ‚Nu tak,‘ myslil jsem si, ‚nač ten pokřik, vždyť to není opravdová noha, je to jen falešná noha.‘ A je přece velký rozdíl mezi živým
pahýlem a mrtvým pahýlem. Proto nás, Flasku, rána rukou rozzuří
padesátkrát víc než rána holí. Živá končetina  to je živá urážka,
přítelíčku. A přitom jsem si stále myslil, víš, když jsem si okopával
palce o tu mizernou pyramidu  tak zatraceně nesmyslné to všechno
bylo, po celou tu dobu jsem si říkal, ‚vždyť jeho noha je teď jenom
hůl  hůl z velrybí kosti! Ano,‘ myslím si, ‚udeřil mě jen žertem 
opravdu, dal mi jen ránu velrybí kostí  a ne hrubý kopanec. Ostatně,
podívej se na ni přece, vždyť její konec  na který našlapuje  vždyť
je to takový malý koneček; kdyby mě takhle kopl farmář s velkou
nohou, to by byla zatraceně velká urážka. Ale v tomhle případě
se urážka scvrkla na malé píchnutí.‘ A teď přijde to nejlegračnější
z celého snu, Flasku. Když jsem kopal do té pyramidy, chytil mě za
rameno jakýsi mořský stařec, zarostlý jako jezevec a hrbatý, a otočí
mě k sobě. ‚Co to děláš?‘ povídá. Panečku! člověče, to bylo leknutí.
Takový obličej! Ale už v příští chvíli jsem se přestal bát. ‚Co dělám?‘
vyrazil jsem ze sebe konečně. ‚A co je ti do toho, pane Hrbáčku, to
bych rád věděl! Chceš, abych kopl tebe?‘ Ale pro pána krále, Flasku,
sotva jsem to dořekl, stařec se ke mně obrátil zádí, ohnul se, nadzvedl spoustu mořských chaluh, které měl místo šatů  a co myslíš,
že jsem viděl  u sta hromů, člověče, jeho záď byla hustě porostlá
 163 
bodlinami. Rozmyslil jsem si to a povídám: ‚Kamaráde, myslím, že
tě nekopnu.‘ ‚Moudrý Stubb,‘ řekl ‚moudrý Stubb,‘ a bručel to stále, jako kdyby žvýkal vlastní dásně, jako pravá stará čarodějnice.
Vida, že nepřestane s tím ‚moudrým Stubbem‘, pomyslil jsem si,
že mohu docela dobře začít zase kopat do té pyramidy. Ale sotva
jsem pozdvihl nohu ke kopnutí, muž zařval: ‚Přestaň kopat!‘ ‚Hola,‘
povídám, ‚copak zase, kamaráde?‘ ‚Podívej se,‘ odpovídá, ‚promluvme si o té urážce. Kapitán Achab tě kopl, viď?‘  ‚Ano, kopl a právě
semhle.‘  ‚Dobře,‘ povídá, ‚kostěnou nohou, ano?‘  ‚Ano, tak to bylo,‘
přisvědčím. ‚Nu, moudrý Stubbe, nač si chceš stěžovat? Což tě nekopl z dobré vůle? Přece tě nekopl obyčejnou dřevěnou nohou! Ne,
tys byl kopnut velkým mužem a krásnou nohou z bílé kosti, Stubbe.
To je pocta; považuji to za čest. Poslouchej, moudrý Stubbe! V staré
Anglii největší šlechtici měli za velké vyznamenání, když dostali od
královny políček a stali se jejími rytíři podvazkového řádu; nuže,
budiž zase tvou chloubou, Stubbe, žes byl kopnut starým Achabem
a tak pasován na moudrého muže. Nezapomeň, co ti říkám; dej se
od něho kopat, pokládej jeho kopnutí za vyznamenání a neopovaž
se chtít kopnutí oplatit. Ty si nemůžeš pomoci, moudrý Stubbe.
Nevidíš tu pyramidu?‘ Při těchto slovech se mi najednou podivně
rozplynul ve vzduchu. Zachrápal jsem, převalil jsem se a byl jsem
v svém visutém lůžku! Nu, co si o tom snu myslíš, Flasku?“
„Nevím. Víš, připadá mi tak trochu hloupý.“
„Možná, možná. Ale zmoudřel jsem z něho, Flasku. Vidíš Achaba,
jak tam stojí a ze strany se dívá přes záď? Nejlepší, co můžeš udělat,
Flasku, je nechat starého na pokoji. Nikdy mu neodmlouvej, ať říká,
co chce! Haló! Co to křičí? Poslouchej!“
„Hlídky ve strážním koši! Dívejte se bystře, vy všichni! Jsou tady
vokolí velryby! Uvidíte-li bílou velrybu, křičte, až vám prasknou plíce!“
„Co si o tom myslíš, Flasku? Není v tom něco trochu podivného,
co? Bílá velryba  všiml sis toho, člověče? Poslechni, něco se chystá.
Buď na to připraven. Achab má něco krvavého za lubem. Ale už ani
slovo! Jde sem.“
 164 
XXXII.
CETOLOGIE
Již jsme odvážně daleko nad hlubinami oceánu, ale brzy budeme
ztraceni v jeho nesmírnosti bez břehů a přístavů. Než se tak stane,
nežli se trup Pequody, ověšený řasami, požene podle trupu leviatana
pokrytého vilejši, je třeba hned na začátku důkladně probrat látku
téměř nezbytnou, máme-li dokonale pochopit všemožné odbornější
narážky a výklady o leviatanech, které se později vyskytnou.
Nyní bych vám rád systematicky předvedl velrybu, její hlavní
druhy. Není to snadný úkol. Nejde o nic menšího než o pokus roztřídit chaos. Poslechněte si, co soudí nejlepší a nejnovější znalci.
„Žádné odvětví zoologie není tak spletité jako odvětví nazvané
cetologie,“ praví kapitán Scoresby roku 1820.
„Není mým úmyslem, i kdyby to bylo v mých silách, pokoušet se
najít pravou metodu, jak roztřídit kytovce ve skupiny a rody. U badatelů vládne naprostý zmatek, pokud jde o toto zvíře (vorvaně),“
praví lékař Beale roku 1839.
„Nemožnost konat zkoumání v nezbadatelných hlubinách mořských.“  „Neproniknutelný závoj, bránící nám poznat kytovce.“ 
„Pole pokryté trním.“  „Všechny tyto neúplné údaje jen mučí
nás přírodopisce.“
Tak mluví o velrybě slavný Cuvier, John Hunter a Lesson, tato světla
zoologie a anatomie. I když je skutečných vědomostí málo, přece knih
máme mnoho a to platí, i když v menší míře, také o cetologii neboli
vědě o velrybách. Mnoho mužů, malých i velkých, starých i mladých,
suchozemců imořeplavců, hodně nebo málo psalo ovelrybě. Uvedeme
jich několik: pisatelé bible, Aristoteles, Plinius, Aldrovandi, sir Thomas
Browne, Gesner, Ray, Linné, Rondeletius, Willoughby, Green, Artedi,
Sibbald, Brisson, Marten, Lacépѐde, Bonneterre, Desmarest, baron
Cuvier, Frederick Cuvier, John Hunter, Owen, Scoresby, Beale, Bennet,
J. Ross Browne, autor Miriama Coffina, Olmstead a dp. T. Cheever. Uvedené již citáty ukazují, kjakému konečnému úsudku povšechně dospěli.
 165 
Z autorů tady vyjmenovaných jen ti, kteří jsou uvedeni za Owenem, viděli živé velryby, a jen jeden byl opravdovým harpunářem
a lovcem velryb z povolání. Míním kapitána Scoresbyho. Je nejlepším odborníkem vůbec, pokud jde o grónskou neboli pravou velrybu. Scoresby však nevěděl nic a také nic neříká o velkém vorvaňovi; vedle něho grónská velryba téměř nestojí za zmínku. Budiž
tady řečeno, že grónská velryba neprávem uchvátila mořský trůn.
Není dokonce ani největší z velryb. Jenže její nároky mají dávné
přednostní právo a o vorvaňovi se ještě před nějakými sedmdesáti
lety dohromady nic nevědělo  považovali ho tenkrát za tvora vybájeného nebo ho vůbec neznali  a tato nevědomost celkem ještě
trvá do dneška; výjimkou je několik odloučených vědeckých pracoven a velrybářských přístavů; proto byla vláda grónské velryby
absolutní. Téměř všechny zmínky o leviatanech u slavných básníků
minulých dob nás přesvědčují, že jen grónskou velrybu pokládali
za vládkyni moře. Konečně přišel čas pro nové prohlášení. Zde je
ta velká křižovatka; slyšte, všichni dobří lidé  grónská velryba je
sesazena  nyní vládne vorvaň!
Existují jen dvě knihy, které se vůbec snaží ukázat živého vorvaně, a jakž takž se jim to daří. Je to kniha Bealova a Bennetova.
Oba byli kdysi lékaři na anglických velrybářských lodích v Jihomoří
a oba byli lidé přesní a spolehliví. Původního materiálu o vorvaňovi
najdeme v jejich svazcích jen málo, ale zato je výborný, i když se
omezuje většinou jen na vědecký popis. Až dosud však vorvaň nežije
vědecky ani básnicky v žádné literatuře. Jeho život je popsán ještě
daleko méně než život všech ostatních lovených velryb.
Různé druhy velryb potřebují určité, obecně srozumitelné roztřídění, i když prozatím jen lehce načrtnuté, které by ve všech svých
odvětvích mohlo být později doplněno dalšími pracovníky. Poněvadž se o tento úkol nehlásí nikdo lepší, nabízím své chabé síly.
Neslibuji nic dokonalého; vždyť každá lidská věc, považovaná za
dokonalou, musí být právě z toho důvodu nezbytně pochybená. Nebudu se ani pokoušet o podrobný anatomický popis různých druhů
a nebudu  na tomto místě aspoň  vůbec mnoho popisovat. Mým
 166 
úkolem tady je pouze načrtnout roztřídění kytovců. Jsem architektem, ne stavitelem.
Ale je to namáhavá práce; žádný obyčejný třídič dopisů na poště
by ji nezmohl. Tápat po nich na dně mořském, hrabat se v chaotických základech, v žebrech a samé pánvi světa  to je hrozná
práce. Kdo jsem, že se chci pokusit vbodnout hák do chřípí leviatana! Hrozné posměšky v Jobovi mě mohou snadno zastrašit.
„Učiní-liž (leviatan) smlouvu s tebou? Aj, naděje o polapení jeho
mylná jest!“ Ale proplaval jsem knihovnami a plul po oceánech.
Měl jsem s velrybami co dělat těmato viditelnýma rukama. Myslím to vážně. Pokusím se o to. Nejprve je nutno vyřídit několik
předběžných věcí.
Především: Tento nejistý, neurovnaný stav vědy o kytovcích již
na samém okraji prokazuje skutečnost, že v některých pramenech
je dosud věcí sporu, zdali velryba je ryba. Ve své „Soustavě přírody“
z roku 1776 Linné prohlašuje: „Tímto odlučuji velryby od ryb.“ Ale
pokud sám vím, až do roku 1850 proti výslovnému ustanovení Linnéovu žraloci a placky, makrely a sledi se ještě podíleli s leviatanem
o stejná moře.
Linné stanoví důvody, proč by byl rád vypověděl velryby z vod,
takto: „Poněvadž mají teplé dvoukomorové srdce, plíce, pohyblivá
oční víčka, duté uši, penem intrantem feminam mammis lactantem“,
a konečně „ex lege naturae iure meritoque“. To vše jsem předložil
svým přátelům Simeonovi Maceyovi a Charleyovi Coffinovi z Nantucketu, kteří byli mými druhy na jedné plavbě, a oba se shodovali
v úsudku, že uvedené důvody jsou zcela nedostatečné. Charley neuctivě podotkl, že je to pitomost.
Prohlašuji, že přes všechny námitky se přidržuji starodávného
názoru, že velryba je ryba, a žádám svatého Jonáše, aby se mne
zastal. Po urovnání této základní věci je další otázkou, v čem se
velryba vnitřně liší od jiné ryby. Linné to uvedl. Krátce jsou to tyto
rozdíly: plíce a teplá krev, kdežto všechny ostatní ryby jsou bez plic
a mají studenou krev.
 167 
Dále: Jak máme definovat velrybu podle viditelného zevnějšku,
abychom ji provždy řádně označili? Tedy stručně, velryba je ryba,
která chrlí vodu a má vodorovný ocas. Tak, tady ji máte. Tato definice, třeba stručná, je výsledkem dlouhého přemýšlení. Mrož chrlí
vodu dosti podobným způsobem jako velryba, ale mrož není ryba,
protože je obojživelník. Ale druhá část definice jest ještě závažnější,
když je spojena s první částí. Téměř každý člověk si jistě všiml, že
žádná ryba známá obyvatelům pevniny nemá ležatý, nýbrž svislý,
stojatý ocas. Kdežto u ryb chrlících vodu mívá sice ocas podobný
tvar, ale má vždy polohu vodorovnou.
Avšak svou definicí velryby nevylučuji z bratrstva leviatanů žádného mořského živočicha, který byl až dosud považován za velrybu
Nantuckeťany nejlépe informovanými. Naproti tomu zase nechci
k nim připojovat žádnou rybu považovanou dosud autoritami za
jiný druh.2
 Proto všechny menší ryby chrlící vodu a mající vodorovný ocas musí být zařazeny do tohoto základního plánu kytovců.
Nuže, tady jest velké rozdělení všech velryb.
Předně: Podle velikosti rozděluji velryby na tři základní KNIHY
(dělitelné na kapitoly) a v těch budou zahrnuty všechny, jak malé,
tak velké.
I. velryba FOLIO; II. velryba OCTAVO; III. velryba DUODECIMO.
Jako typ foliový představuji vorvaně; jako typ oktávový grampuse a jako typ duodecimový delfína.
FOLIA. Do nich tu zahrnuji tyto kapitoly: I. Vorvaň; II. Velryba
grónská nebo pravá; III. Velryba s hřbetní ploutví; IV. Velryba hrbatá;
V. Velryba se hřbetem jako břitva; VI. Velryba se sírovým podbřiškem.
KNIHA I. (Folio), kapitola I. (Vorvaň  velryba spermová). Tato
velryba, známá starým Angličanům pod neurčitým jménem vel2  Jsem si vědom, že až po naše dny bývají ryby zvané ochechule a sirény (Goffinové z Nantucketu jim říkají mořské krávy a mořské panny) mnohými přírodozpytci zahrnovány mezi velryby. Jelikož tyto mořské krávy tvoří hlučná,
opovrženíhodná stáda, číhající většinou u ústí řek a krmící se mokrým senem,
a hlavně proto, že nechrlí vodu, odpírám jim nárok říkat si velryby. A tímto jim
vystavuji pasy, aby mohly opustit království kytovců.
 168 
ryba trumpa a physeter nebo velryba s kovadlinovou hlavou, je
dnešní cachalot ve Francii, Pottfisch v Německu a macrocephalus v učeném světě. Není pochyby, že to je největší obyvatel zeměkoule, nejstrašnější velryba, s kterou se člověk může potkat,
nejmajestátnější zjev; a konečně daleko nejcennější z obchodního
hlediska, neboť je to jediný tvor, z kterého se získává ta cenná
látka, vorvanina neboli spermacet. O všech jeho zvláštnostech se
rozhovoříme na mnoha jiných místech. Teď se zabýváme hlavně
jeho jménem. Z hlediska filologického je nesmyslné. Před několika
stoletími, kdy vlastní hodnota vorvaně byla téměř naprosto neznáma a kdy se jeho tuk získával jen náhodou z ryby vyvržené na břeh,
tehdy bylo patrně všeobecně usuzováno, že vorvaninu lze vytěžit
z tvora totožného s velrybou grónskou neboli pravou, v Anglii už
známou. Dále převládal názor, že tato vorvanina neboli spermacet
je sražená šťáva grónské velryby, ta, kterou označuje první půlka
cizího slova. V oněch dobách bývala vorvanina nesmírně vzácná
a neužívalo se jí k svícení, nýbrž jen jako masti a léku. Kupovala
se jen v lékárně, jako tam dnes kupujeme unci reveně. Když pak
byla, jak se domnívám, postupem doby objevena pravá podstata
vorvaniny, obchodníci nezměnili její jméno, nepochybně proto,
aby zvýšili její cenu tak podivným náznakem její vzácnosti. A tak
to pojmenování posléze musí být dáno velrybě, z které spermacet
skutečně pochází.
KNIHA I. (Folio), kapitola II. (Velryba grónská nebo pravá).
Po jedné stránce je nejctihodnější z leviatanů, poněvadž ji člověk
první pravidelně lovil. Poskytuje surovinu obecně známou jako
kostice nebo „fišpan“ a tuk, známý v obchodě jako „rybí tuk“, méně
hodnotné zboží. Rybáři ji označují bez rozdílu těmito různými jmény: velryba, grónská velryba, černá velryba, obrovská velryba, skutečná velryba, pravá velryba. Ta mnohost jmen ukazuje, jak těžko
se dá určit tento druh. Jaká je tedy velryba, kterou zahrnuji do
druhého oddílu svých folií? Je to velká záhada anglických přírodopisců, grónská velryba anglických velrybářů, baleine ordinaire
francouzských velrybářů a valfisk švédských velrybolovců. Je to
 169 
velryba, kterou víc než po dvě století lovili Holanďané a Angličané
v arktických mořích; je to velryba, kterou američtí rybáři dávno
pronásledovali v Indickém oceánu, u brazilského pobřeží, u severozápadního pobřeží a v různých částech světa, označených jimi
za loviště grónské velryby.
Někteří badatelé se snaží najít nějaký rozdíl mezi grónskou velrybou Angličanů a pravou velrybou Američanů. Obě se však ve všech
hlavních rysech přesně shodují. Dodnes nebyl uveden jediný rozhodující fakt, který by zdůvodňoval podstatné rozlišování. Právě
proto jsou některé obory přírodních věd tak odpudivě spletité, že
mají nekonečné množství podskupin, založených na rozdílech zcela
nepřesvědčivých. O pravé velrybě bude obšírnější zmínka jinde, až
budeme vykládat o rozdílu mezi ní a vorvaněm.
KNIHA I. (Folio), kapitola III. (Velryba s hřbetní ploutví). Pod
tímto titulem uvádím nestvůru rozmanitě jmenovanou, jako velryba s hřbetní ploutví, velryba vysoko chrlící a Dlouhý John, která
byla spatřena téměř v každém moři a obyčejně bývá tou velrybou,
jejíž vzdálenou fontánu často líčí cestující plující přes Atlantik na
newyorských poštovních lodích. Svou délkou a kosticemi se tato
velryba s hřbetní ploutví podobá velrybě grónské, ale není tak objemná v pase a má světlejší barvu, skoro olivovou. Její pysky se podobají lanu, neboť jsou křížem krážem zbrázděny změtí nesčetných
vrásek. Hřbetní ploutev, její hlavní význak, který jí také dal jméno,
bývá často velmi nápadná. Tato ploutev je tři až čtyři stopy dlouhá, vyrůstá kolmo ze zadní části hřbetu, má podobu trojúhelníku
a velmi ostrý, zašpičatělý konec. I když není z celé velryby vidět
pranic, tato osamělá ploutev se někdy jasně rýsuje nad hladinou.
Je-li moře mírně klidné a lehce zčeřené kruhovými vlnami a tato
ploutev, vypadající jako pidimužík, vyčnívá nad zvlněnou hladinu
a vrhá na ni stín, může vás snadno napadnout, že se vodní kruh
kolem ní trochu podobá slunečním hodinám s ručičkou, na kterých
je ciferník vyryt vlnami. Na těchto slunečních hodinách Achazových
se stín často vrací. Velryba se hřbetní ploutví nežije ve stádech. Zdá
se, že zanevřela na velryby, tak jako někteří lidé zanevřeli na lidi.
 170 
Je velmi plachá, pluje vždy o samotě a neočekávaně se vynořuje na
hladině nejvzdálenějších a nejchmurnějších vod. Její přímá, jediná
fontána se zdvíhá nad pustou plání jako štíhlý samotářský oštěp.
Je obdařena tak podivuhodnou silou a rychlostí při plavbě, že ji
člověk posud vždy pronásledoval marně. Tento leviatan se podobá
vyhoštěnému a nepřemožitelnému Kainovi své rasy, který jako své
znamení nosí na hřbetě onen bodec. Poněvadž má v tlamě kostice,
bývá velryba s hřbetní ploutví často teoreticky zařazována s grónskou velrybou do skupiny nazvané kosticové velryby. Těchto tak
zvaných kosticových velryb jest patrně mnoho odrůd, jež jsou však
většinou málo známy. Velryby s tlamou tupou a velryby s tlamou
zobákovitou, velryby se špičatou hlavou, velryby hrbaté, velryby se
zakrnělou spodní čelistí, velryby s rypákem, to jsou jména, která
rybáři dali několika druhům.
Při tomto názvu „velryby kosticové“ je nutno zvláště připomenout, že takové pojmenování sice může přispět, abychom se dorozuměli o nějakém druhu velryb, přece však je marné pokoušet se
o jasné roztřídění leviatanů založené buď na kosticích nebo hrbu,
na ploutvi nebo na zubech, přestože se zdá, jako by tyto nápadné
části těla či znaky zjevně poskytovaly pro řádnou soustavu kytovců
základ mnohem lepší než kterékoli jiné jednotlivé tělesné rysy, kterými se vyznačují různé druhy velryb. Jak to? Kostice, hrb, hřbetní
ploutev a zuby se najdou porůznu u všech druhů velryb, bez zřetele
k tomu, jaká je jejich stavba v jiných a důležitějších jednotlivostech.
Tak vorvaň a hrbatá velryba mají oba hrb; ale dál podobnost nejde.
Hrbatá velryba a velryba grónská mají obě kostice, ale opět jiné
podobnosti není. Podobně tomu je i s ostatními částmi výše uvedenými. Tvoří tak nepravidelné kombinace u různých druhů velryb,
anebo tam, kde jde o části ojedinělé, tak výjimečný samostatný znak,
že se naprosto vymykají jakémukoli všeobecnému třídění, založenému na takové základně. Každý badatel o velrybách ztroskotal na
tomto úskalí.
Můžeme se však domnívat, že alespoň útroby velryby, její anatomie  ta že nám poskytne něco, co umožní správné roztřídění? Není
 171 
tomu tak. Co je například v anatomii grónské velryby nápadnější
než její kostice? A přece jsme viděli, že podle kostic nelze grónskou
velrybu správně zařadit. A sestoupíme-li do útrob různých leviatanů, nenajdeme tam rozdílů, jež by pořadateli byly jen z padesátiny
tak prospěšné, jako jsou ony vnější znaky již vyjmenované. Co tedy
zbývá? Nic než přidržet se tělesné velikosti velryb, jejich celkového
objemu, a tak je odvážně třídit. Takovou bibliografickou soustavu
jsme přijali my. Ta jediná má totiž naději na úspěch, poněvadž je
jediná praktická. Pokračujme.
KNIHA I. (Folio), kapitola IV. (Velryba hrbatá). Tuto velrybu
vídáme často na pobřeží Severní Ameriky. Tady byla nejčastěji
chycena a dovlečena do přístavu. Má na sobě velký ranec jako podomní obchodník; také jí můžeme říkat velryba sloní nebo velryba
s věží. Buď jak buď, její lidové jméno ji dosti dobře nevymezuje,
poněvadž vorvaň má také hrb, třeba menší. Její olej nemá valné
ceny. Má kostice. Je to nejhravější a nejlehkomyslnější ze všech
velryb, neboť vytváří více bujaré pěny a zčeřené vody než kterákoli jiná velryba.
KNIHA I. (Folio), kapitola V. (Velryba se hřbetem jako břitva).
O této velrybě je kromě jejího jména málo známo. Viděl jsem ji
zdáli u mysu Hornu. Je samotářské povahy a vyhýbá se jak lovcům,
tak filozofům. I když není zbabělá, přece neukázala dosud jiné části
svého těla než záda, z nichž vystupuje dlouhý, ostrý hřeben. Nechme
ji. Nevím o ní o mnoho víc, a jiní také ne.
KNIHA I. (Folio), kapitola VI. (Velryba se sírovým podbřiškem).
Jiná samotářská dáma, která nepochybně nabyla sírového podbřišku, když se otírala o střechy Tartaru, potápějíc se ve velkých
hloubkách. Člověk ji zřídkakdy spatří. Já alespoň jsem ji nikde jinde
neviděl než vnejodlehlejších jižních mořích, a to vždy ze vzdálenosti
příliš veliké, abych snad mohl pozorovat její zevnějšek. Nikdy se neloví. Vždy by utekla s vrženými harpunami. Vypravují se o ní pravé
divy. Sbohem, velrybo se sírovým podbřiškem! Pravdivého o tobě
nemohu říci už nic víc  a ani nejstarší Nantuckeťan ne.
Tím končí KNIHA I. (Folio) a začíná KNIHA II. (Octavo).
 172 
OKTÁVY3
 zahrnují velryby střední velikosti, mezi něž se dnes
může počítat: I. velryba grampus, II. velryba černá, III. narval, IV. velryba zabiják, V. velryba mlatec.
KNIHA II. (Octavo), kapitola I. (Grampus). Ačkoli tato ryba, jejíž
hlasité a zvučné dýchání či spíše funění se stalo obyvatelům pevniny
příslovečným, je tak dobře známou občankou hlubin, přece není
obecně uváděna mezi velrybami. Ale poněvadž má všechny hlavní
význačné rysy leviatana, většina přírodopisců ji uznala za velrybu.
Je střední oktávové velikosti, dlouhá patnáct až pětadvacet stop,
a délce odpovídá míra kolem pasu. Plove ve stádech. Velrybáři ji
nikdy pravidelně neloví, třebas mívá hodně tuku dost vhodného
k svícení. Někteří rybáři považují její příchod za předzvěst, že se
blíží velký vorvaň.
KNIHA II. (Octavo), kapitola II. (Velryba černá). Uvádím u všech
těchto ryb lidová jména, daná jim rybáři, protože jsou obyčejně
nejlepší. Tam, kde některé jméno je snad neurčité nebo nevýrazné,
řeknu to a navrhnu jiné. Činím tak právě u této tak řečené velryby
černé, protože černá barva se pravidelně vyskytuje téměř u všech
velryb. Chcete-li, říkejte jí tedy velryba hyení. Její dravost je dobře známa, a poněvadž jsou koutky její tlamy obráceny nahoru, má
na tváři věčný mefistofelský úšklebek. Tato velryba bývá dlouhá
průměrně šestnáct až osmnáct stop. Vyskytuje se téměř ve všech
zeměpisných šířkách. Mívá ve zvyku ukazovat při plování zahnutou
hřbetní ploutev, která se dost podobá římskému nosu. Nemají-li
lovci vorvaňů na práci nic výnosnějšího, chytí někdy velrybu hyení, aby si udělali zásoby horšího tuku pro domácí potřebu  jako
některé šetrné hospodyně, nemají-li návštěvu a jsou-li samy doma,
svítí nepříjemnou lojovkou místo vonnou voskovicí. Ačkoli vrstva
tuku je u těchto velryb velmi tenká, přece některé dají víc než třicet
galonů oleje.
3  Proč tato kniha není označena jako kvartová, je velmi jasné. Velryby tohoto
druhu, i když jsou menší než velryby předešlé, přece v proporcích zachovávají
s nimi podobnost; ale knihařské kvartové svazky v své zmenšené formě nezachovávají tvar svazku foliového, kdežto svazek oktávový ano.
 173 
KNIHA II. (Octavo), kapitola III. (Narval), to jest velryba chřípatá. Jiný příklad podivně pojmenované velryby, nazvané tak nejspíš podle zvláštního rohu, jenž byl původně omylem považován za
špičatý nos. Ten tvor bývá dlouhý asi šestnáct stop, jeho roh mívá
průměrně pět stop, třebaže některé jsou delší než deset stop, ba
dokonce dosáhnou i patnácti. Přesně řečeno, tento roh je jenom
prodloužený kel, vyrůstající z čelisti v poloze poněkud odkloněné
od směru vodorovného. Ale najdeme jej pouze na levé straně, takže
tvor se na pohled podobá nemotornému levákovi. Těžko říci, k čemu
je tento kostěný roh nebo kopí. Nezdá se, že by ho užíval tak, jako
mečoun a jeho příbuzní užívají své čepele. Někteří námořníci tvrdí,
že narval rohem hrabe a ryje na mořském dně, když hledá potravu.
Charley Coffin říkal, že ryba užívá rohu k rozrážení ledu  když se
vynoří k povrchu Polárního moře a shledá, že je zamrzlé, vrazí do
ledu svůj roh, a tak se proláme ven. Ale pravdivost žádné z těchto
domněnek se nedá dokázat. Ať už narval užívá rohu k čemukoli,
podle mého názoru by se mu znamenitě hodil k rozřezávání, čte-
-li brožované knihy. Slyšel jsem nazývat narvala velrybou s klem,
velrybou s rohem a velrybou jednorožcem. Je zajisté podivným
příkladem jednorožectví, které nacházíme téměř v každém kmenu živočišné přírody. U některých starých klášterních spisovatelů
jsem našel, že tento roh mořského jednorožce byl za starých časů
pokládán za skvělý protijed a platily se zaň obrovské peníze. Také
se z něho vyráběly silné voňavky pro omdlévající dámy, jako se z jeleních parohů vyrábí silice čpavková. Původně byl považován za
velkou zvláštnost. Ve starobylé knize jsem se dočetl, že sir Martin
Frobisher po návratu z oné cesty, na kterou mu královna Alžběta
milostivě mávala rukou ozdobenou šperky z okna greenwichského
paláce, když jeho statečná loď plula dolů po Temži, že „po návratu z této plavby“, jak praví staré frakturové písmo, „sir Martin na
kolenou nabídl Jejímu Veličenstvu zázračně dlouhý roh z narvala,
roh, který potom po dlouhou dobu visel v zámku windsorském“.
Jeden irský spisovatel tvrdí, že hrabě z Leicestru podobně na kole-
 174 
nou nabídl Jejímu Veličenstvu jiný roh, patřící pozemnímu zvířeti
z rodu jednorožců.
Narval je na pohled velmi malebný, podobný leopardu, poněvadž
má základní barvu bílou jako mléko a po ní rozseté kulaté a obdélníkové skvrny. Jeho tuk je znamenitý, jasný a čistý, ale je ho málo,
a tak velrybáři zřídka narvala loví. Většinou se vyskytuje v mořích
kolem točny.
KNIHA II. (Octavo), kapitola IV. (Velryba zabiják). Otéto velrybě
Nantuckeťané vědí jen málo a odborní přírodopisci vůbec nic. Podle
toho, co jsem z dálky viděl, řekl bych, že je asi tak velká jako grampus. Je nesmírně dravá  jakýsi druh ryby fidžijské. Někdy chytne
velkou foliovou velrybu za pysk a visí na ní jako klíště, až je mohutný
tvor utýrán k smrti. Zabiják se nikdy neloví. Vůbec jsem neslyšel,
jaký má tuk. Můžeme se pozastavit nad jménem, kterého se této
velrybě dostalo, poněvadž je tak neurčité. Zabijáky jsme všichni,
na zemi i na moři  Bonapartové stejně jako žraloci.
KNIHA II. (Octavo), kapitola V. (Mlatec). Tento pán je proslulý
svým ocasem, jehož užívá jako rákosky, když vyplácí své nepřátele.
Vymrští se na hřbet velryby foliové, a jak pluje, veze se na ní a platí
za svezení tím, že ji mrská. Někteří učitelé si na tomto světě podobně
pomáhají k úspěchu. O mlatci je známo ještě méně než o zabijáku.
Oba jsou mimo zákon i v mořích, kde není zákona.
Tím končí KNIHA II. (Octavo) a začíná KNIHA III. (Duodecimo).
DUODECIMY.  Knim patří menší velryby. I. Delfín hravý, II. Delfín
pirátský, III. Delfín moučnohubý.
Kdo neměl dosud příležitost věnovat se tomuto tvorstvu, bude
asi překvapen, že ryby, nepřesahující obyčejně čtyři nebo pět stop,
jsou zahrnovány mezi VELRYBY  jejichž jméno v běžné mluvě vždy
znamená něco ohromného. Avšak tvorové uvedení jako duodecimy
jsou naprosto jistě velryby podle definice, kterou jsem pro velrybu
stanovil  to jest, jsou to chrlící ryby s vodorovným ocasem.
KNIHA III. (Duodecimo), kapitola I. (Delfín hravý). Je to obyčejný
delfín, s kterým se setkáváme téměř na celé zeměkouli. Jméno jsem
mu dal sám; je totiž několik druhů delfínů a nutno je nějak rozlišit.
 175 
Nazývám ho tak, poněvadž plave vždycky ve veselých skupinách
a na širém moři neustále vyskakuje k obloze, jako když Čtvrtého července lidé vyhazují do výšky čepice. Námořník obyčejně radostně
vítá, když se objeví. Překypujíce dobrou náladou, připlouvají pokaždé z větrných brázd k návětří. Jsou to braši, kteří se stále pohybují
před větrem. Jsou považováni za dobré znamení. Dovedete-li odolat
a sami nezvoláte třikrát hurá při pohledu na tyto rozpustilé ryby,
tedy vám pomoz Pánbůh: nemáte v sobě ani jiskru božské hravosti.
Dobře živený tlustý delfín vydá plný galon dobrého tuku. Ale neobyčejnou cenu má jemná a lahodná tekutina, která se získá z jeho
čelisti. Zvláště klenotníci a hodináři ji shánějí. Námořníci si jí potírají
tenké krajíčky sušeného chleba. Maso delfínů se také dá dobře jíst,
to víte. Možná že vás nikdy nenapadlo, že delfín také chrlí. Opravdu,
jeho vodotrysk je tak malý, že ho dost zřetelně nerozeznáte. Ale až se
vám opět naskytne příležitost, pozorujte delfína, a uvidíte samého
velkého vorvaně ve zmenšeném měřítku.
KNIHA III. (Duodecimo), kapitola II. (Delfín pirátský). Pirát. Velmi dravý. Vyskytuje se tuším jen v Tichém oceánu. Je o něco větší
než delfín hravý, ale je mu dost podobný. Dráždíme-li ho, vypne
hřbet jako žralok. Mnohokrát jsem se za ním pustil, ale jakživ jsem
ho neviděl chyceného.
KNIHA III. (Duodecimo), kapitola III. (Delfín moučnohubý). Největší druh delfínů, pokud je známo, vyskytuje se pouze v Tichém
oceánu. Jediné anglické jméno, pod nímž byl až dosud znám, mu
dali rybáři; ti mu říkají delfín grónské velryby, a to proto, že ho nacházíme hlavně v blízkosti onoho folia. Tvarem se poněkud liší od
delfína hravého, je méně oblý a blahobytný, opravdu, má pěknou
a elegantní postavu. Na hřbetě nemá ploutev (u ostatních delfínů se
většinou vyskytuje), má roztomilý ocas a sentimentální indiánské
oči hnědé barvy. Ale pomoučená tlama jej hyzdí. Ačkoli celá jeho
záda až k postranním ploutvím jsou úplně černá, přece hraniční
čára, zřetelná jako ponorová čára u lodí, zvaná ‚bílý pás‘, dělí jej od
přídě až k zádi ve dvě různobarevné části, černou nahoře, bílou dole.
Bílá barva zasahuje část hlavy a celou tlamu, takže delfín vypadá,
 176 
jako by se vrátil z loupežné návštěvy v moučnici. Velmi žalostné na
pohled! Jeho olej je velice podoben oleji obyčejného delfína.
* * *
Za DUODECIMU již tato soustava nejde, poněvadž delfín je nejmenší
velryba. Tady máte všechny významné leviatany. Ale ještě existuje spousta neurčitých, nestálých a zpola vybájených velryb, které
znám jako americký velrybář z doslechu, ale ne osobně. Vyjmenuji
je podle toho, jak jim říká mužstvo na lodní přídi. Možná že se takový seznam dobře hodí budoucím badatelům, kteří snad doplní,
co jsem jen začal. Budou-li některé z těchto velryb později chyceny a popsány, mohou být snadno zařazeny do naší soustavy podle
velikosti jako folio, octavo nebo duodecimo: velryba s pijáckým
nosem, velryba džunka, velryba pitomá, velryba kapská, velryba
velitelská, velryba dělová, velryba kostnatá, velryba mědibarvá,
velryba sloní, velryba ledovcová, velryba mušlová, velryba modrá
atd. Z pramenů islandských, holandských a starých anglických lze
uvést další seznam nejistých velryb, obdařených všemožnými podivínskými jmény. Vynechám je jako zcela zastaralé. Stěží se mohu
ubránit podezření, že jsou to pouhé zvuky plné leviatanismu, ale
nic neznamenající.
Konečně: Na začátku bylo řečeno, že tato soustava nemůže být
vytvořena hned napoprvé a hned dokonale. Vidíte docela jasně, že
jsem splnil slovo. Nyní opustím svou soustavu kytovců takto nedokončenou  stejně jako nechali velkou katedrálu kolínskou, na jejíž
nedokončené věži dosud stojí jeřáby. Malé stavby mohou být dokončeny prvními jejich staviteli; avšak stavby velké a spolehlivé odkazují vždy budoucnosti, aby zasadila vrcholný kámen. Bůh chraň,
abych někdy něco dokončil! Tato celá kniha je pouhý náčrtek  ne,
pouhý náčrtek k náčrtku. Ach, mít tak čas, sílu, peníze a trpělivost!
 177 
XXXIII.
VRCHNÍ HARPUNÁŘ
Pokud jde o důstojníky velrybářské lodi, zdá se, že tady je vhodné
místo, abych popsal drobnou zvláštnost domácího zřízení na palubě, jež vznikla z harpunářské třídy důstojníků, třídy ovšem neznámé
u jiného loďstva než u velrybářské flotily.
Velká důležitost povolání harpunářského je prokázána tím, že
už víc než před dvěma sty lety staří holandští velrybáři nesvěřovali
velení nad velrybářskou lodí pouze osobě nazývané teď kapitán,
nýbrž rozdělili je mezi kapitána a důstojníka zvaného specksynder.
Znamená to doslova kráječ tuku, avšak v praxi začal během času
tuto práci zastávat vrchní harpunář. V oněch dobách byla kapitánova autorita omezena na řízení plavby a celkovou správu lodi;
nad lovem velryb a nade vším, co k tomu patří, měl svrchovanou
moc vrchní harpunář. Angličtí rybáři lovící kolem Grónska dosud
uchovávají tuto starou holandskou hodnost pod zkomoleným názvem specksioneer; její dřívější důstojnost však je žalostně omezena. Dnes je specksioneer prostě nejstarší harpunář, a je tedy pouze jedním z nižších kapitánových podřízených. Poněvadž však na
řádném vykonávání povinností harpunářů záleží do značné míry
úspěch velrybářské výpravy a protože v americkém velrybářství je
harpunář nejen důležitou osobou v člunu, nýbrž za jistých okolností
(noční hlídky na velrybářských lovištích) má v rukou velení na lodi,
vyžaduje hlavní zásada námořní diplomacie, aby žil odděleně od
mužstva a byl od nich nějak odlišen jako nadřízený odborník, i když
ho po stránce společenské považují za sobě rovného.
Hlavní rozdíl mezi důstojníkem a prostým námořníkem je tento:
důstojník bydlí na zádi, mužstvo na přídi. Proto jsou na velrybářských i na obchodních lodích důstojníci ubytováni vedle kapitána,
a tedy také na většině amerických velrybářských lodí jsou harpunáři
ubytováni na zádi. To znamená, že jedí v kapitánově kajutě a spí
v místnosti nepřímo s ní spojené.
 178 
Údobí velrybářské výpravy na jih je dlouhé (dosud nejdelší ze
všech plaveb, dnes nebo kdykoli jindy lidmi podnikaných), výprava
bývá ohrožena zvláštními nebezpečími. Na jejím zdaru má zájem
celá posádka, z níž všichni, nadřízení i podřízení, jsou, pokud jde
o výdělek, odkázáni ne na pevné mzdy, nýbrž na společné štěstí i na
společnou bdělost, neohroženost a pracovitost. Ačkoli to všechno
v některých případech vede k uvolnění disciplíny ve srovnání s obchodním loďstvem, a třeba tito velrybáři v některých primitivních
případech žijí družně jako stará mezopotamská rodina, přece aspoň
vnější formy na zádi úzkostlivě zachovávají, málokdy je podstatně
uvolní a nikdy zcela neopustí. Opravdu, na mnohé nantucketské lodi
vidíte, jak si kapitán vykračuje po velitelské palubě s hrdou vznešeností, s jakou se nesetkáte v žádném válečném loďstvu, a vynucuje
si skoro takové okázalé pocty, jako by měl na sobě vladařský purpur,
a ne ošumělý oblek z hrubého sukna.
Těžkomyslný kapitán Pequody byl ovšem ze všech lidí nejméně
náchylný k takovéto mělké domýšlivosti a jediná pocta, kterou kdy
vymáhal, byla samozřejmá a okamžitá poslušnost. Od žádného námořníka nežádal, aby si zul boty, než vstoupí na zvýšenou zadní
palubu; a třebaže v některých výjimečných chvílích, které později
podrobně vylíčím, mluvil na své lidi nezvyklým způsobem, ať už
blahosklonně, in tenore nebo jinak, přece ani kapitán Achab nijak
neopomíjel suverénní způsoby a zvyky námořního života.
Rovněž snad nesmí nakonec ujít naší pozornosti, že se za těmito
ustálenými zvyklostmi někdy schovával on sám a že jich občas používal pro jiné a soukromější cíle, než k jakým byly právem určeny.
Jeho nepochybný rozumový despotismus, který by se jinak značnější měrou neprojevil, nabýval těmito zvyklostmi tvaru a měnil se
v samovládu nesnášející odporu. I kdyby člověk intelektuálně sebevíc převyšoval ostatní lidi, nikdy nemůže získat skutečnou nadvládu
nad nimi a uplatnit ji, nepoužije-li k tomu nějakých vnějších úskoků
a klamů, které samy o sobě jsou vždy více méně bídné a nízké. Právě
toto bude pravé vladaře z boží milosti vždycky oddalovat od lidského hemžení, a nejvyšších poct, které tento svět může poskytnout, se
 179 
dostane spíše lidem, kteří jsou ve srovnání s hrstkou skrytých nečinných vyvolenců nekonečně horší, než lidem, kteří neklamně vynikají
nad úroveň davu. Tak velká síla je skryta v těchto maličkostech,
když se o to přičiní nejpůsobivější politické pověry, že v některých
královských případech obdařily mocí  idiotskou blbost. Když však
okrouhlá koruna nesmírné říše objímá imperátorský mozek jako
u cara Mikuláše, tehdy se plebejské davy plazí před mocí ohromně
soustředěnou. Spisovatel tragédie, který by líčil lidskou nezkrotnost
v plném rozmachu a síle, nikdy nezapomene naznačit to, o čem jsme
se právě zmínili  pro jeho umění je to ostatně věc velmi důležitá.
Ale Achaba, svého kapitána, stále vidím před sebou v celé jeho
nantucketské drsnosti a tvrdosti. Av této odbočce o vladařích a králích nesmím zatajit, že jsem přišel do styku jen s ním, s chudákem
starým velrybářem, a proto jsou mi odepřeny všechny vnější majestátní cetky a baldachýny. Ach, Achabe! Co bude v tobě velkého,
musí být strženo z oblohy, vyneseno z hlubin nebo vykouzleno z nehmotného vzduchu!
 180 
XXXIV.
STŮL V KAJUTĚ
Je poledne; zpod poklopu, kryjícího schody do kajuty, se vynořil
bledý bochníkovitý obličej  to steward ohlašuje oběd svému pánu
a veliteli, jenž právě pozoroval slunce, sedě v člunu na levoboku
paluby, a teď mlčky vypočítává zeměpisnou šířku na černé tabulce, podobné medailonu, kterou k tomuto účelu stále nosí na horní
části kostěné nohy. Podle toho, jak si naprosto nevšímá oznámení,
domníval by se někdo, že zamračený Achab volání neslyšel. Ale pojednou, chopiv se lana, přehoupl se na palubu a klidným, ne právě
nadšeným hlasem řekl: „Oběd, pane Starbucku,“ a zmizel v kajutě.
Když poslední ozvěna jeho sultánského kroku dozní a Starbuck,
první emír, se může právem domnívat, že kapitán sedí u stolu, probere se Starbuck z klidu, několikrát přejde po palubě, a pohlédnuv vážně na kompasnici, řekne s názvukem radosti: „Oběd, pane
Stubbe,“ a sejde po schodech. Druhý emír otálí chvíli u lanoví, potom
lehce zatřese hlavním lanem, aby se přesvědčil, je-li tento důležitý
provaz v pořádku, rovněž na sebe vezme staré břemeno a s rychlým:
„Oběd, pane Flasku,“ následuje své předchůdce.
Ale když třetí emír zpozoruje, že je teď na zadní palubě sám,
připadá si zřejmě jako osvobozen od nějakého zvláštního tlaku.
Chytrácky mrkaje na všechny strany, shodí střevíce s nohou a začne
si ostře, ale nehlučně pohvizdovat divokou taneční melodii přímo
nad hlavou velkého sultána; potom obratným kejklířským pohybem
mrští čepicí vzhůru do koše zadního stožáru místo do přihrádky
a rozpustile, aspoň pokud je ho vidět z paluby, sestupuje dolů jakožto zadní voj s hudbou právě naopak než při jiných průvodech. Ale
nežli dole vejde do kajuty, zastaví se, nasadí zcela jinou tvář a potom nezávislý, rozjařený malý Flask předstoupí před krále Achaba
v úloze zavržence nebo otroka.
K podivnostem vzešlým z vyumělkovanosti námořních mravů
patří ito, že se venku na palubě důstojník, byl-li vydrážděn, postaví
 181 
dosti odvážně a výbojně svému veliteli, ale vsadím deset proti jedné,
že za okamžik tentýž důstojník, když usedne k jídlu v kajutě téhož
velitele, bude se hned chovat krotce, ba pokorně, až poníženě vůči
kapitánovi, jenž sedí v čele stolu. Je to neuvěřitelné a někdy velice zábavné. Proč taková změna? Záhada? Ani ne. Být Belšazarem,
králem babylonským, a Belšazarem ne nadutým, nýbrž dvorným,
v tom je nepochybně nádech světské velikosti. Kdo však opravdu
po královsku a rozumně sedí v čele svého soukromého jídelního
stolu s pozvanými hosty, ten má nepopiratelnou moc a převahu
osobního vladařství po tu dobu; jeho okázalá královská důstojnost
převyšuje Belšazarovu, poněvadž Belšazar nebyl největší. Kdo jen
jednou hostil své přátele, okusil, co znamená být Caesarem. Kouzlu
společenské nadvlády nelze odolat. Přidáte-li k tomu ještě úřední
svrchovanost pána lodi, uhodnete snadno příčinu oné zvláštnosti
života na moři, o níž jsme se právě zmínili.
Achab předsedal u svého stolu, vykládaného kostí, jako mlčenlivý hřívnatý tuleň na bílém korálovém pobřeží, obklopený svými
bojovnými, ale stále ještě uctivými mláďaty. Každý důstojník čekal, až bude obsloužen. Byli před Achabem jako malé děti, a přece
v Achabovi nebylo ani stopy po společenské nadutosti. Důstojníci
svorně upírali pozorný pohled na nůž starého muže, jak rozkrajoval hlavní jídlo. Myslím, že by nebyli znesvětili tento okamžik za
nic na světě ani nejprostší poznámkou třeba o věci tak neutrální,
jako je počasí. Ne! A když Achab pozvedl nůž a vidličku, kterými
svíral řízek hovězího masa, a vyžádal si pokynem Starbuckův talíř,
důstojník přijal svou porci masa, jako by přijímal almužnu, krájel je
opatrně, a zaskřípěl-li náhodou nůž o talíř, trhl sebou; žvýkal sousta
tiše a polykal je pozorně. Jako korunovační hostina ve Frankfurtu,
kde německý císař vznešeně obědvá se sedmi říšskými kurfiřty, tak
i tato jídla v kajutě byla vážnými hostinami, při nichž vládlo uctivé
ticho. A přece Achab nezakázal hovor u stolu; jenže on sám mlčel.
Jak se ulehčilo Stubbovi, jemuž zaskočilo, když ve skladišti pod nimi
náhle zašramotila krysa! A chudák malý Flask byl nejmladším synem, oukropečkem při nudné rodinné hostině. On dostával maso
 182 
od kosti z nakládaného hovězího; on by byl také dostal stehýnko.
Kdyby se byl sám opovážil vzít si jídlo, byl by měl jistě dojem, že se
dopustil velké krádeže. Kdyby si byl u stolu sám posloužil, nepochybně by už nikdy nemohl chodit se vzpřímenou hlavou po tomto
počestném světě, ačkoli mu to Achab nezakázal. Akdyby si byl Flask
něco vzal sám, je docela možné, že by si toho Achab byl ani nevšiml.
Ze všeho nejméně si Flask bral másla. Snad myslil, že majitelé lodi
mu je odpírají, aby neuškodilo jeho čisté, osmahlé pleti, nebo se
domníval, že na takové dlouhé plavbě, když nejsou nikde obchody,
máslo je příliš vzácné, a proto není pro něho, podřízeného  buď
jak buď, Flask, bohužel, nikdy nejedl máslo.
A ještě něco. Flask přicházel k jídlu poslední a první odcházel.
Považte! Tak měl Flask na jídlo opravdu velmi málo času. Starbuck
a Stubb začali oba jíst dříve než on a ještě měli výsadu, že mohli
zůstat déle u stolu. Stubb je jen o kousíček větší než Flask; má-li
náhodou malou chuť k jídlu a dá brzy najevo, že už poobědval, Flask
si musí pospíšit, jinak toho dne nepozří víc než tři sousta, neboť
se příčí posvátným zvykům, aby Stubb odešel na palubu dříve než
Flask. Proto jednou v soukromí Flask přiznal, že od té doby, co byl
povýšen na důstojníka, cítí se vždy více nebo méně hladov. To, co
snědl, mu nezahnalo hlad, nýbrž jej věčně udržovalo. Mír a pocit
uspokojení, říkal Flask, navždy opustily můj žaludek. Jsem důstojník, ale jak si přeji, abych mohl popadnout kousek starodávného
hovězího masa na přídi, jako jsem to dělával, dokud jsem byl prostý
námořník! Takové je ovoce povýšení, to je marnost slávy, tak bláznivý je život! Ostatně, měl-li některý prostý námořník zlost na Flaska
jako na důstojníka a chtěl-li mít pocit dokonalé pomsty, stačilo, aby
šel při obědě na záď, světlíkem nakoukl do kajuty a viděl Flaska, jak
sedí všecek zkroušený a oněmělý před strašným Achabem.
Nuže, Achab a jeho tři první důstojníci tvořili tak zvanou první
tabuli v kajutě Pequody. Po jejich odchodu, který se dál v obráceném
pořadí nežli příchod, byl prostřený stůl sklizen  nebo lépe řečeno,
bledý steward jej dal nakvap do pořádku. Potom pozval k jídlu tři
 183 
harpunáře jakožto univerzální dědice. Ze vznešené a slavné kajuty
udělali na chvíli jídelnu pro služebnictvo.
Podivným protikladem k těžko snesitelné upjatosti a nevýslovnému neviditelnému despotismu tabule kapitánovy bylo zcela
bezstarostné chování a nenucenost, téměř bezuzdná demokracie
těchto podřízených harpunářů. Zatímco jejich velitelé, důstojníci,
se zřejmě báli, aby nebylo slyšet pohyb jejich čelistí, harpunáři žvýkali potravu s takovou chutí, že se to jen rozléhalo. Hodovali jako
lordi, plnili si žaludky jako indické lodi, když celý den nakládají
koření. Kvíkveg a Taštego měli tak nezřízený apetit, že chtěl-li bledý steward nahradit, co už z jídla ubylo, musel často přinést dva
celé hovězí hřbety, vyseknuté patrně ze statného býka. A jestliže si
při tom nepočínal dost rychle, neběhal-li, jako by mu za zády hořela koudel, Taštego byl zvyklý neslušně ho popohánět tím, že po
něm vždy mrštil vidličkou, jako by to byla harpuna. Jednou Dagů
v záchvatu rozjaření pomáhal stewardově paměti tím, že ho doopravdy popadl a položil mu hlavu do prázdné velké dřevěné mísy
na krájení masa, a Taštego mu začal nožem rýsovat na hlavě kruh,
jako by ho chtěl skalpovat. Tento steward s těstovitou tváří byl od
přírody velmi nervózní, vyděšený malý chlapík, potomek zkrachovaného pekaře a ošetřovatelky z nemocnice. Ustavičná podívaná na
zachmuřeného, hrozného Achaba a pravidelné bouřlivé návštěvy
těchto tří divochů způsobily, že steward žil v neustálém strachu.
Když harpunáři dostali vše, co chtěli, steward obyčejně unikl jejich
drápům do malé přilehlé spíže a odtud po nich bázlivě pokukoval
štěrbinou ve dveřích, dokud se nenajedli.
Byla to podívaná, když Kvíkveg seděl naproti Taštegovi a cenil na
indiána obroušené zuby! Stranou od nich seděl Dagů na podlaze,
protože kdyby byl seděl na lavici, byl by černou chundelatou hlavou
narážel na strop. Při každém pohybu jeho obrovských končetin se
trámy nízké kajuty otřásaly, jako by na lodi cestoval africký slon.
Ale přes to přese všechno se choval tento obrovský černoch neobyčejně zdrženlivě, neřku-li upejpavě. Zdálo se téměř nemožné,
že sousty poměrně tak malými se může udržovat život rozptýlený
 184 
v těle tak mohutném, statném a nádherném. Není pochyby, že se
tento ušlechtilý divoch dosyta krmil a zhluboka napájel ze štědrého
zdroje čerstvého vzduchu; rozšířenými chřípěmi vdechoval posvátnou substanci, oživující světy. Hovězí ani chléb neudělá ani nevyživí
obra. Kvíkveg naproti tomu při jídle ukrutně mlaskal  byl to odporný zvuk  takže ustrašený steward si bezmála prohlížel hubené
paže, neobjeví-li na nich otisky zubů. A když slyšel, jak Taštego na
něho huláká, aby vylezl, že mu oberou kosti, tu prosťáček steward
v náhlém záchvatu třesavky div nesrazil všechno nádobí visící kolem něho ve spíži. Harpunáři nosili po kapsách brousky na kopí a na
jiné zbraně a na brouscích si při obědě okázale brousili nože; ten
skřípavý zvuk nijak nepřispíval k uklidnění chudáka stewarda. Jak
mohl zapomenout, že zejména Kvíkveg, když žil na rodném ostrově, jistě měl na svědomí nějaké vražedné hodovní darebáctví! Ten
ubohý hoch! Zle je bělošskému číšníkovi, který musí obsluhovat
lidojedy! Místo ubrousku by měl nosit přes ruku štít. Ale konečně
k jeho velké radosti tři námořní bojovníci přece jen vždycky vstali
a odešli. V jeho důvěřivém sluchu, postrašeném báchorkami, chřestily všechny jejich válečnické kosti při každém kroku jako maurské
handžáry v pochvách.
Ačkoli tedy tito barbaři jedli v kajutě a domněle tam bydlili, přece
se příčilo jejich zvykům někde vysedávat, a proto se tam ukazovali
jen při jídle a krátce před spaním, kdy kajutou prošli do své zvláštní
místnosti.
V této věci se Achab zřejmě nelišil od většiny amerických velrybářských kapitánů, kteří jako celek jsou spíše toho názoru, že
lodní kajuta právem patří jim a že je to jen zdvořilý ústupek, když
tam někdy někoho pustí. Máme-li tedy povědět čistou pravdu, důstojníci a harpunáři Pequody žili víc mimo kajutu než v ní. Když do
ní vstoupili, bylo to asi tak, jako když se domovní dveře otevřou do
domu: dveře se obrátí na okamžik dovnitř, ale za chvíli se zavřou
a trvale zůstanou na čerstvém vzduchu. Muži tím o mnoho nepřišli,
v kajutě nebylo kamarádské ovzduší a společensky byl Achab nepřístupný. Třeba podle matriky patřil ke křesťanům, přece mu byli
 185 
cizí. Žil na světě, jako žil poslední ze šedých medvědů v osazeném
Missouri. A když jaro a léto odešly, ukryl se do dutého stromu jako
onen divoký kanadský geolog Logan a přežíval tam zimu, dumlaje
vlastní pracky. Podobně se Achabova duše za nevlídného, skuhravého období stáří uzavírala do dutého kmene jeho těla a živila se
tam neblahými prackami svých chmur.
 186 
XXXV.
VRCHOL STOŽÁRU
Bylo už příjemnější počasí, když na mne došlo v povinném střídání
s ostatními námořníky, abych konal hlídku na vrcholu stožáru.
U většiny amerických velrybářských lodí bývá zvykem, že se téměř hned při vyplutí lodi z přístavu stavějí na vrchol stožáru hlídky, třebaže loď má před sebou patnáct tisíc mil i víc, než dospěje
k vlastnímu lovišti. A když se po třech, čtyřech nebo pěti letech
plavby blíží k domovu a má někde ještě něco prázdného, řekněme
jen prázdnou láhev  tedy jsou vrcholky jejích stožárů obsazeny
hlídkami do poslední chvíle, a teprve když se její nejvyšší plachty
ztrácejí mezi věžemi přístavu, vzdává se zcela naděje, že chytne
ještě jednu velrybu.
Protože stráž na vrcholku stožáru, ať už u břehu či na moři, je
povinnost velmi stará a zajímavá, věnujme jí trochu víc pozornosti.
Myslím, že první hlídky na vrcholky stožárů stavěli staří Egypťané, poněvadž při veškerém pátrání nenacházím žádné jejich předchůdce. Třebaže praotcové Egypťanů, stavitelé babylonské věže,
nepochybně chtěli touto věží vztyčit nejvyšší stožár v celé Asii nebo
i v Africe, přece (než na vrchol nasadili poslední kotouč) ten jejich
velký kamenný stožár zmizel přes palubu za hrozné bouře božího
hněvu; proto nemůžeme stavitelům babylonské věže přiznat prvenství před Egypťany. A že Egypťané byli národem stožárních hlídek, to dokládá obecný názor archeologů, že první pyramidy byly
postaveny k účelům hvězdářským. Tuto teorii jedinečně potvrzuje
zvláštní tvar oněch staveb: všechny čtyři stěny jsou uzpůsobeny jako
schodiště, aby po nich, zvedajíce nohy podivuhodně vysoko, mohli ti
staří astronomové vystupovat na vrcholek a hlasitě oznamovat nové
hvězdy  stejně jako hlídky na dnešních lodích ohlašují voláním
plachetnici nebo velrybu, když se zjeví na obzoru. Za starých dob
si svatý Simeon, proslulý křesťanský poustevník, postavil vysoký
kamenný sloup v poušti a strávil na jeho vrcholku celý pozdější ži-
 187 
vot, vytahuje si potravu zdola provazem. To je pozoruhodný příklad
neúnavného hlídače v stožárovém koši, neboť se nedal zahnat ze
svého místa ani mlhami, mrazem, deštěm, krupobitím ani plískanicí,
hrdinně všechno snášel do poslední chvíle a doslovně zemřel na
svém stanovišti. Dnešní strážcové na vrcholcích stožárů  ti nejsou
z rodu živých: samí muži z kamene, železa a bronzu. I když jsou zcela
schopni odolávat prudké bouři  jsou naprosto neschopni zavolat,
objeví-li se na obzoru něco nápadného. Například Napoleon, jenž
stojí se založenýma rukama na vrcholku vendômského sloupu nějakých sto padesát stop nad zemí  nedbá nyní o to, kdo panuje nad
palubami dole, ať je to Ludvík Filip, Ludvík Bourbon nebo Ludvík
Ďábel. Rovněž velký Washington stojí na vysokém stožáru v Baltimore a jeho sloup označuje jako jeden ze sloupů Herkulových onu
hranici lidské velikosti, za niž dospěje jen málo smrtelníků. Admirál
Nelson na vratidle z děloviny stojí na vrcholku stožáru na Trafalgarském náměstí; i když je sebevíce zahalen londýnským kouřem,
přece to znamená, že se zde skrývá hrdina, neboť tam, kde je kouř,
musí být i oheň. Ale ani velký Washington, ani Napoleon, ani Nelson
neodpovědí na jediné zvolání zdola, i kdyby byli sebevášnivěji žádáni o radu zmatenými palubami, na něž upírají svůj pohled, jakkoli lze
mít za to, že jejich duch proniká hustou mlhou budoucnosti a zvídá,
kterých mělčin a úskalí nutno se varovat.
Snad by se zdálo nevhodné přidružovat jakkoli stožárové hlídky
na pevnině k hlídkám na moři, ale že to nevhodné není, vysvítá
jasně z okolnosti, za kterou je odpovědný Obed Macy, jediný dějepisec Nantucketu. Ctihodný Obed nám vypráví, že v raných dobách
velrybářství, dříve než byly lodi pravidelně vysílány na lov, obyvatelé tohoto ostrova postavili podél pobřeží vysoké stožáry, na něž
hlídky vystupovaly po přibitých kolících, asi jako když leze drůbež
do kurníka. Tentýž způsob byl před několika lety zaveden velrybáři
v zálivu na Novém Zélandu; jakmile hlídka spatřila velrybu, oznámila to mužům v připravených člunech u pobřeží. Ale tento zvyk se
již přežil, a proto si všimněme vrcholku stožáru pravého, stožáru
na velrybářské lodi na moři. Tři stožárové vrcholky jsou obsazeny
 188 
od východu slunce do západu, námořníci se pravidelně střídají jako
u kormidla a směna je vždy po dvou hodinách. V lahodném podnebí
tropů je hlídka na stožáru nesmírně příjemná, pro snílka a člověka
dumavého dokonce rozkošná. Stojíte tam sto stop nad ztichlými palubami, pohybujete se nad hlubinou, jako kdyby stožáry byly obrovské chůdy, zatímco pod vámi a bezmála mezi vašima nohama plují
největší mořské obludy, stejně jako kdysi lodi pluly mezi botami
proslulého kolosa rhodského. Stojíte tam, ztraceni v nekonečnosti
moře, zčeřeného jen vlnami. Loď se pohybuje líně, jako by spala,
ospalý pasátní vítr pofukuje a všechno vás ukolébává v sladký klid.
Za tohoto velrybářského života v tropech se vás většinou zmocní
podivuhodné omámení z toho pokoje. Neslyšíte žádné zprávy. Nečtete noviny. Zvláštní vydání s úžasným líčením všedních událostí
vás nikdy nesvede k zbytečnému rozčilování, neslyšíte o domácích
tragédiích, o poklesu cenných papírů a akcií, nikdy se netrápíte
myšlenkou, co seženete k večeři  protože všechno vaše jídlo na
tři léta i déle je pečlivě uschováno v bednách a váš jídelní lístek se
nedá měnit.
Plavíte-li se po dlouhá tři nebo čtyři léta na jedné z těch jihomořských velrybářských lodí, stává se, že součet hodin strávených
na vrcholu stožáru by vydal za několik celých měsíců. Bohužel, ono
místo, kterému věnujete tak značnou část celého období svého přírodního života, přežalostně postrádá všeho, co by aspoň trochu připomínalo pohodlné ubytování nebo dovedlo vzbudit pocit příjemné útulnosti, jako třeba postel, visuté lůžko, pohřební vůz, strážní
budka, kazatelna, kočár nebo jiné malé a útulné zařízení, v jakém
se lidé dočasně uzavírají. Nejobvyklejším místem hřadování jest
vrchol nadkošové čnělky, kde stojíte na dvou tenkých rovnoběžných ráhnech (příznačných právě pro velrybářské lodi), zvaných
nadkošový příčný můstek. Tady má začátečník, zmítaný mořem, asi
takový pocit, jako kdyby stál býkovi na rozích. Ovšem za chladného
počasí si s sebou můžete vzít nahoru svůj dům v podobě krátkého
námořnického kabátu, ale upřímně řečeno, nejsilnější námořnický
kabát se nepodobá domu o nic víc než neoděné tělo, neboť jako je
 189 
duše přiklížena uvnitř svého tělesného svatostánku a nemůže se
v něm volně pohybovat ani z něho vyjít, nemá-li se vystavit velikému nebezpečí, že zahyne (jako nezkušený poutník, přecházející
zasněžené Alpy v zimě), tak ani námořnický kabát není domem,
nýbrž pouhým obalem nebo další kůží na vašem těle. Do těla si nemůžete vestavět poličku nebo prádelník se zásuvkami, a právě tak
si nemůžete z námořnického kabátu udělat pohodlnou komůrku.
Musíme tedy jen litovat, že vrcholky stožárů jihomořské velrybářské lodi nemají ty malé stany nebo kazatelny, zvané vraní hnízdo, v nichž jsou hlídky grónské velrybářské lodi chráněny před nevlídným počasím ledových moří. Vnenáročném vyprávění kapitána
Sleeta, nazvaném „Plavba mezi ledovci za grónskou velrybou, při
níž byly náhodou znovu objeveny ztracené islandské kolonie starého Grónska“, v tomto obdivuhodném svazku se líčí s půvabnými
podrobnostmi, že všechny hlídky na stožárech jsou opatřeny vraním
hnízdem, nedávnou novotou lodi Ledovec, jak se jmenovalo dobré
plavidlo kapitána Sleeta. Na svou počest je nazval Sleetovo vraní
hnízdo. Byl jeho původním vynálezcem, měl na ně patent, a nezatížen nijakým směšným falešným ostychem, tvrdil, že když své jméno
dáváme dětem (my otcové jsme původními vynálezci a máme na ně
patent), máme také po sobě pojmenovat každou jinou věc, kterou
jsme vynalezli. Sleetovo vraní hnízdo se tvarem podobá velkému
soudku nebo dýmce; nahoře je však otevřeno aopatřeno pohyblivou
zástěnou, aby byla hlava chráněna před prudkým větrem. Je připevněno na vrcholek stožáru a vstupuje se do něho malým poklopem ve
dně. Na zadní straně, čili na straně k lodní zádi, je pohodlné sedadlo,
které má vespod skřínku pro deštníky, vlněné šály a pláště. Vpředu
je kožený věšák, kde lze pověsit hlásnou troubu, dýmku, dalekohled
a jiné námořní přístroje. Když kapitán Sleet sám hlídkoval v svém
vraním hnízdě, míval prý s sebou pušku (také zavěšenou na věšáku),
roh s prachem a broky, aby mohl střílet na zabloudilé narvaly nebo
potulné mořské jednorožce, zamořující tyto vody. Z paluby na ně
totiž nemůžete s úspěchem střílet pro odpor vody, ale střílet na ně
shora, to je něco docela jiného. Kapitánu Sleetovi zřejmě působilo
 190 
velkou radost, když mohl vylíčit všechny drobné příjemnosti vraního hnízda, ale přestože mnohé z nich tak obšírně rozvádí a přestože nás častuje opravdu vědeckou zprávou o svých pokusech ve
vraním hnízdě, jak tam s malým kompasem opravoval chyby vznikající z toho, čemu říká „místní odchylka“ všech kompasnicových
magnetů, úchylky, které nutno přičíst horizontálnímu sousedství
železa v lodních prknech a u Ledovce snad i tomu, že v posádce
bylo tolik zkrachovaných kovářů; jak říkám, třebaže kapitán byl
v těchto věcech velmi rozšafný a vědecký, přece jen  přes všechny
učené „místní odchylky kompasnicové“, „azimutální kompas a jeho
pozorování“ a „přibližné omyly“  a kapitán Sleet to jistě dobře ví ,
nikdy nebyl tak dokonale zabrán do těchto hlubokých magnetických
úvah, aby jej občas k sobě nepřitahovala malá bednička s lahvemi,
dobře naplněná a příhodně umístěná po jedné straně jeho vraního
hnízda, snadno na dosah. Ačkoli se mu celkem nesmírně obdivuji,
a dokonce i miluji toho statečného, poctivého a učeného kapitána,
přece jen mu velmi vyčítám, že tak naprosto opominul onu bedničku
s lahvemi, která by mu jistě byla věrnou přítelkyní a utěšitelkou,
když se jeho hlava zahalená v kapuci a ruce v palčákách obíraly
matematikou v ptačím hnízdě vysoko na stožáru, padesát či šedesát
stop nad palubou.
Nejsme-li my, jižní velrybáři, nahoře tak útulně ubytováni jako
kapitán Sleet a jeho grónské mužstvo, přece tato nevýhoda je do
značné míry vyvážena podnebím zcela opačným, neboť my jižní
velrybáři se ponejvíc plavíme po mořích líbezně mírných. Já například jsem rád lelkoval v ráhnoví, odpočívaje nahoře, popovídal si
s Kvíkvegem nebo s někým jiným, kdo měl službu a byl nablízku,
a teprve potom, vystoupiv trochu výš a nedbale přehodiv nohu přes
ráhno horní plachty, podíval jsem se předběžně na vodní pastviny,
až jsem se konečně vyšplhal k určenému místu.
Musím zde otevřeně a upřímně přiznat, že jsem nijak dobře
nehlídkoval. Jak jsem si mohl počínat jinak, když mi v hlavě vířila
záhada vesmíru a já byl odkázán jen sám na sebe v takové výši,
nutící k přemýšlení  jak jinak to mohlo dopadnout, nežli že jsem
 191 
nedbale plnil základní pravidlo velrybářských lodí: „Buď na stráži
a ustavičně hlas, co vidíš!“
Dovolte, majitelé lodí z Nantucketu, abych vás na tomto místě
důtklivě varoval! Střežte se najímat do bdělých rybářských posádek
mladíky s hubeným obličejem a vpadlýma očima, kteří se oddávají
nevhodnému přemítání a nabízejí se k práci na lodi, ač mají v hlavě
spíše Phaedona než Bowditche. Pravím, chraňte se takových mládenců; vaše velryby nemohou být chyceny, dokud je někdo nespatří,
a tento mladý platonik se zapadlýma očima desetkrát zbrázdí moře
kolem světa a neobohatí vás ani o jediný žejdlík vorvaniny. Tohle
varování není nijak zbytečné. Vždyť velrybářství skýtá dnes útočiště
mnoha romantickým, melancholickým a zapomnětlivým mladým
mužům, kterým se znechutily trampoty na pevnině a kteří hledají
smysl života v ovzduší dehtu a rybího ruku. Childe Harold vyleze
často na vrchol stožáru některé nešťastné a smolařské velrybářské
lodi a zádumčivě vykřikuje:
„Vzduj se, hluboké modré moře, vzduj!
Desetitisíce velrybářů tě brázdí marně.“
Kapitáni takových lodí velmi často vezmou roztržité mladé filozofy na paškál a vyčítají jim, že nemají dost „zájmu“ o plavbu;
naznačují jim, že nikdy nepocítí čestnou ctižádost, poněvadž si
v hloubi duše přejí velrybu raději nevidět nežli uvidět. Ale je to
všechno marné. Tito mladí platonikové se domnívají, že jejich zrak
je nedokonalý, jsou krátkozrací; proč by si tedy měli namáhat oční
nerv? Divadelní kukátko nechali doma.
„Jak to, ty opičáku,“ řekl jeden harpunář takovému mladíkovi,
„křižujeme už ve vodách poctivě na třetí rok, a tys ještě ani jednou
neohlásil velrybu! Když jsi na stožáru ty, pak jsou velryby tak vzácné
jako slepičí zuby!“ Možná že vzácné byly; ale možná že jich na vzdáleném obzoru plula celá stáda. Takový roztržitý mladík je však ukolébáván oslnivým splýváním myšlenek s vlnami do netečnosti tak
opiově omamné, do snění tak čiře bezvědomého, že nakonec ztratí
 192 
pocit své individuality, mystický oceán u svých nohou považuje za
viditelný obraz té hluboké, modré, bezedné duše pronikající lidstvo
a přírodu a každá nezvyklá krása jen zpola viditelná, která před ním
uniká, každá vyčnívající ploutev, spíš tušená než spatřená, jejíž tvar
nelze rozeznat  to všechno mu připadá jako ztělesnění prchavých
myšlenek, které zabydlují duši jen tak, že jí ustavičně prokmitávají. V tomto okouzlení tvůj duch uniká tam, odkud přišel, rozplývá
se v čase a v prostoru jako rozvátý panteistický popel Cranmerův,
stávaje se nakonec součástí každého pobřeží kolem celé zeměkoule.
Není v tobě života kromě onoho kolébání, způsobeného mírným
houpáním lodi, a loď má zase pohyb od moře, a tomu jej udílí nevyzpytatelný boží příliv a odliv. Ale ve chvíli, kdy tě ovládá toto snění,
pohni nohou nebo hlavou jen nepatrně, přestaň se držet a s hrůzou
si zas uvědomíš, kdo jsi. Vznášíš se nad descartovskými víry. Atřeba
uprostřed dne, za nejkrásnějšího počasí, propadneš se průzračným
vzduchem s přidušeným výkřikem do letního moře a již se nikdy
nevynoříš. Dejte si dobrý pozor, panteisté!
 193 
XXXVI.
VELITELSKÁ PALUBA
[Vstoupí Achab, potom všichni.]
Nedlouho po té události s dýmkou vystoupil Achab, jak bývalo jeho
zvykem, jednoho rána, hned jak posnídal, po schodech od kajuty
na palubu. Tam se v tu dobu obyčejně prochází většina námořních
kapitánů, jako se venkovští páni po snídani několikrát projdou po
zahradě.
Brzy bylo slyšet jeho pevný kostěný krok, jak přechází na obvyklém místě, po prknech tak uvyklých jeho kročejům, že každé
z nich bylo křížem krážem poznamenané osobitými stopami jeho
chůze a celé rýhované jako geologické kameny. A kdybyste se upřeně zadívali na Achabovo vrubované a rýhované čelo, spatřili byste
tam stopy ještě podivnější  stopy jedné věčně bdělé, neustále se
vracející myšlenky.
Ale ve chvíli, o které mluvíme, zdály se rýhy na čele hlubší a také
jeho nervózní krok zanechával toho jitra hlubší otisky. Achab byl
tak zplna zaujat svou myšlenkou, že při každém navyklém obratu,
který udělal jednou u hlavního stožáru, jednou u kompasnice, bylo
téměř vidět, že se v něm i ta myšlenka obrací jako on a kráčí s ním
krok za krokem. Ovládala ho vskutku tak dokonale, až se téměř
zdála vnitřním kadlubem každého vnějšího pohybu.
„Pozoruješ ho, Flasku?“ zašeptal Stubb. „Něco mu vrtá hlavou
a brzo se to dovíme.“
Hodiny ubíhaly; Achab byl hned uzavřen v kajutě, hned zase rázoval po palubě a na tváři se mu zračilo stále stejné horečné zaujetí
pro nějaký záměr.
Den se chýlil ke konci. Náhle se Achab zastavil u zábradlí, a vsunuv kostěnou nohu do vydlabané jamky, chopil se jednou rukou
úpony a nařídil Starbuckovi, aby svolal mužstvo na záď.
 194 
„Pane!“ namítl důstojník překvapený rozkazem, který se na lodi
skoro nikdy nedává, leda v nějakém mimořádném případě.
„Svolej všechny na záď,“ opakoval Achab. „Hlídky na stožárech,
hola, slezte dolů!“
Když se celá lodní posádka shromáždila a pozorovala ho s výrazem zvědavým a poněkud postrašeným  vypadal totiž jako návětrný obzor, když se žene bouře  Achab se chvatně podíval přes
zábradlí, potom vrhl pohled na posádku, vyrazil ze svého stanoviště,
a jako by kolem něho nebylo živé duše, začal si znovu těžce vykračovat po palubě. Se skloněnou hlavou a staženým kloboukem se
stále procházel, nevšímaje si udiveného šepotu posádky, až konečně
Stubb zašeptal Flaskovi, že je sem Achab svolal, aby se dívali na
chodecký výkon. Ale to netrvalo dlouho. Prudce se zastavil a zvolal:
„Co uděláte, námořníci, když spatříte velrybu?“
„Ohlásíme ji!“ zněla horlivá sborová odpověď mnoha hlasů.
„Dobře!“ zvolal Achab s přízvukem divokého souhlasu, postřehnuv, že jeho nenadálá otázka posádku přímo zelektrizovala a vzbudila živý a upřímný ohlas.
„A co potom, námořníci?“
„Spustíme čluny a za ní!“
„A co voláte, námořníci?“
„Mrtvou velrybu, nebo rozbitý člun!“
Každé zvolání jen stále stupňovalo výraz podivné vášnivé radosti
a souhlasu na tváři starého muže, zatímco námořníci se na sebe
dívali tázavě, jako by se sami divili, že se dovedli tak vzrušit při
otázkách zdánlivě bezúčelných.
Ale byli opět plni dychtivosti, když se Achab pootočil v jamce,
jednou rukou se chytil úpony vysoko nahoře, a svíraje ji pevně, téměř křečovitě, takto k nim promluvil:
„Všichni, kdo jste hlídkovali na stožárech, slyšeli jste už mé rozkazy o bílé velrybě. Podívejte se! Vidíte tuto španělskou unci zlata?“
a pozdvihl velký zářící peníz proti slunci, „je to šestnáctidolarová
mince, hoši. Vidíte ji? Pane Starbucku, podejte mi tamhleto kladivo!“
 195 
Zatímco důstojník šel pro kladivo, Achab již nemluvil, ale pomalu
třel zlatý peníz o šos kabátu, jako by chtěl zvýšit jeho lesk, a něco si
pro sebe pobroukával beze slov, vydávaje přitom zvuk tak podivně
tlumený a nečlánkovaný, že se zdálo, jako by to mechanicky hučelo
soukolí jeho životních sil.
Přijal od Starbucka kladivo, postoupil k hlavnímu stožáru, pozdvihl kladivo jednou rukou a druhou ukazoval zlatý peníz. Potom
pronikavým hlasem zvolal: „Kdokoli z vás mi ohlásí velrybu s bílou
hlavou, s vrásčitým čelem, křivou čelistí a se třemi dírami na pravoboku  podívejte se, kdokoli z vás mi oznámí právě tu bílou velrybu,
dostane tenhle zlatý peníz, moji hoši!“
„Hurá! Hurá!“ křičeli námořníci a pochvalně mávali klobouky,
když přibíjel zlatou minci na stožár.
„Povídám, je to bílá velryba,“ pokračoval Achab, když odhodil
kladivo. „Bílá velryba. Napínejte zrak, hoši, bedlivě pátrejte po bílé
vodě. Uvidíte-li jen bublinu, zavolejte!“
Taštego, Dagů a Kvíkveg po celou tu dobu přihlíželi se zájmem
a překvapením ještě větším nežli ostatní a při zmínce o vrásčitém
čele a křivé čelisti sebou trhli, jako by každý z nich byl vzrušen
nějakou zvláštní vzpomínkou.
„Kapitáne Achabe,“ řekl Taštego, „vaše bílá velryba, to bude jistě
ta, které říkají Moby Dick.“
„Moby Dick?“ vzkřikl Achab. „Tak ty znáš bílou velrybu, Taštego?“
„Nekroutí tak trochu divně ocas jako vějíř, pane, než se potopí?“
zeptal se muž z Gay Headu uvážlivě.
„A má také podivný vodomet!“ zvolal Dagů. „Velmi silný i na vorvaně a hezky prudký, že ano, kapitáne Achabe?“
„A on má taky jeden, dva, tři  och! hodně moc želez v jeho kůže,
kapitáne,“ volal Kvíkveg přerývavě, „a každá zkroucena, jako 
jako “ lapal po slově a kroutil rukou, naznačuje tak vytahování
zátky z láhve  „jako  ta “
„Vývrtka!“ zvolal Achab, „ano, Kvíkvegu, harpuny v něm trčí celé
zkroucené a zaseknuté. Ano, Dagů, jeho vodomet je veliký jako celý
mandel pšeničných snopů a bílý jako hromada naší nantucketské
 196 
vlny po velké výroční stříži. Ano, Taštego, ocasem mrská vějířovitě 
jako bouře roztrženou kosatkou. U všech ďáblů, mužové, viděli jste
Moby Dicka, to je Moby Dick  Moby Dick!“
„Kapitáne Achabe,“ řekl Starbuck, jenž doposud se Stubbem
a Flaskem pozoroval svého představeného se vzrůstajícím údivem,
ale nakonec zřejmě připadl na myšlenku, která trochu vysvětlovala
celý ten div. „Kapitáne Achabe, slyšel jsem o Moby Dickovi  není
Moby Dick ten vorvaň, který vám urval nohu?“
„Kdo ti to řekl?“ vzkřikl Achab a potom se odmlčel. „Ano, Starbucku, ano, moji milí vespolek. Byl to Moby Dick, ten mě připravil
o můj stožár; Moby Dick mi dopomohl k tomuto mrtvému pahýlu, na
kterém teď stojím. Ano, ano,“ vzkřikl s hrozným, hlasitým, zvířecím
zaštkáním, jako když je los zasažen do srdce, „ano, ano, byla to ta
prokletá bílá velryba, ta mě zničila, ta ze mne udělala nadosmrti
takového nebožáckého mrzáka!“ Potom, rozhodiv obě paže, s bezuzdným proklínáním vykřikoval: „Ano, ano! Budu ji pronásledovat
kolem Dobré naděje a kolem mysu Hornu a kolem norského Maelstromu a třebas až do plamenů pekelných, než bych se jí vzdal.
Aproto jste se, námořníci, vydali na cestu, lovit onu bílou velrybu po
obou březích pevniny a všemi směry přes celou zeměkouli, dokud
nebude chrlit sedlou krev a nerozestře ploutve. Tak co tomu říkáte,
námořníci, budete mi pomáhat? Myslím, že vypadáte statečně.“
„Ano, ano!“ zvolali harpunáři a námořníci a přiběhli blíže k rozčilenému starému muži. „Pozor na bílou velrybu, ostré kopí Moby
Dickovi!“
„Bůh vám žehnej!“ zpola zaštkal a zpola zavýskl. „Bůh vám žehnej, námořníci! Stewarde, připrav hodně velkou dávku grogu. Ale
Starbucku, proč jsi tak protáhl obličej? Ty nechceš pronásledovat
bílou velrybu? Neodvážíš se na Moby Dicka?“
„Pustím se do jeho křivé čelisti a odvážím se i do tlamy samé
smrti, kapitáne Achabe, bude-li se to jen trochu srovnávat s účelem
našeho podniku, ale jsem tady, abych lovil velryby, a ne abych vykonával pomstu svého velitele. Kolik sudů vydá tvá pomsta, kapitáne
 197 
Achabe, i když zabijeme bílou velrybu? Nevynese ti to mnoho pro
náš nantucketský trh.“
„Nantucketský trh! Kčertu s ním! Pojď blíž, Starbucku; ty si říkáš
o bližší vklad! Jsou-li peníze měřítkem, člověče, a jestliže účetní
odhadli zeměkouli jako velkou banku a hustěji posázeli zlatými
mincemi, potom dovol, abych ti řekl, že má pomsta vynese velkou
odměnu tady!“
„Buší se do prsou,“ šeptal Stubb, „nač to? Myslím, že to duní mohutně, ale dutě.“
„Mstít se němé tváři!“ zvolal Starbuck. „Podlehl jsi slepému pudu!
Bláznovství! Dát se vyprovokovat k zuřivosti nerozumným zvířetem, kapitáne Achabe, to mi připadá jako rouhání.“
„Poslyš ještě  muži s bližším vkladem! Vše, co vidíme, jsou jenom lepenkové masky. Ale při každé události  když jde o skutečný
zásah, opravdový čin  tu pak neznámé, avšak rozumně uvažující
cosi ukáže svou pravou podobu za tupou maskou. Chce-li člověk
zasáhnout, musí udeřit skrz masku! Jak může vězeň uniknout ze
žaláře, neprobourá-li zeď? Pro mne je bílá velryba takovou zábrannou zdí. Někdy si myslím, že za ní nic není. Ale je tam dosti. Volá mě,
zastrašuje mě, vidím v ní rozpínavou sílu, kterou umocňuje nevyzpytatelná zášť. Nenávidím hlavně to nevyzpytatelné. Ať už je bílá
velryba jen nástrojem, či ať je bílá velryba samým pánem, vybiji na
ní svou zášť. Nemluv mi o rouhání, člověče! Vrhl bych se na slunce,
kdyby mě urazilo. Vždyť kdyby to slunce dovedlo, i já bych mu dokázal odplatit. V tomhle je totiž stále kus poctivé hry, poněvadž všemi
tvory vládne řevnivost. Ale nade mnou, člověče, nade mnou nemá
moci ani ten zákon poctivé hry. Kdo je přese mne? Pravda nemá
hranic. Přestaň se na mne dívat! Hloupé, vyjevené civění je nesnesitelnější než upřený pohled ďábla. Tak, tak, červenáš se a bledneš.
Můj hněv tě rozpálil do zlobného žáru. Ale podívej se, Starbucku, co
je řečeno v hněvu, to neplatí. Jsou lidé, jejichž prudká slova jsou jen
nepatrně urážlivá. Nechtěl jsem tě popudit. Nechme toho! Podívej
se tamhle na ty barbarské tváře s hnědými skvrnami  na ty živé,
dýchající obrazy namalované sluncem! Na pohanské leopardy, na ty
 198 
bezstarostné nemodlence, kteří prostě žijí a nepátrají po příčinách,
proč cítí život tak žhavě! Posádka, člověče, posádka! Což nejsou
všichni zajedno s Achabem, pokud jde o tu velrybu? Podívej se na
Stubba, směje se! Podívej se tamhle na Chilijce. Řehtá se, sotva na
to pomyslí. Starbucku, nemůžeš se v strašlivé bouři udržet, ty osamocený zmítaný stromečku. A oč jde? Přemýšlej o tom! Jde o to,
abys pomohl zasáhnout jednu ploutev; to přece není nic těžkého
pro Starbucka. Jde o něco víc? Nejlepší kopí z celého Nantucketu
jistě nezůstane nečinné při tomto jediném lovu, až každý námořník
sevře svůj brousek. Ach, vidím, že jsem tě vehnal do úzkých. Vidím,
jak se ti vaří žluč. Mluv, jen promluv.  Ano, ano. Tvé mlčení, to tedy
mluví za tebe. (Stranou.) Z mého rozšířeného chřípí cosi vyrazilo
a on to vdechl do svých plic. Starbuck je teď můj; teď se mi nemůže
postavit na odpor, aby to nebyla vzpoura.“
„Bůh mě ochraňuj  a nás všechny!“ zamumlal tiše Starbuck. Ale
Achab v své radosti nad učarovaným, mlčenlivým souhlasem důstojníkovým neslyšel jeho předvídavý povzdech ani tlumený smích
z podpalubí, ani věštecké záchvěvy větru v lanoví, ani tupé pleskání
plachet o stožáry, jak jejich srdce na okamžik poklesla. Starbuckovy
sklopené oči se znovu zapálily životním vzdorem, podpalubní smích
odumřel, vítr znovu zadul, plachty se naplnily a loď se nadnesla
a valila se vpřed jako dříve. Ach, vy napomenutí a výstrahy! Proč
nezůstanete, když jste přišly? Jste však spíše předpověďmi nežli
výstrahami, vy stíny! Ani ne tak předpověďmi zvenčí jako spíš potvrzením toho, co se chystá uvnitř. Při nepatrném omezení naší
osobnosti vlivy zvenčí nás žene vpřed nejvnitřnější nutkání naší
bytosti.
„Džbán! Džbán!“ volal Achab.
Podali mu vrchovatý cínový džbán a on se obrátil k harpunářům a nařídil jim, aby tasili zbraně. Potom si je u vratidla postavil
před sebe, s harpunami v rukou, kdežto tři důstojníci mu stáli po
boku s třemi kopími, a celou skupinu obklopovali v kruhu ostatní
námořníci. Achab chvíli stál a pátravě si prohlížel každého člena
své posádky. Ale ty divoké oči čelily jeho pohledu, jako krví podlité
 199 
oči prérijních vlků se střetávají s očima svého vůdce, nežli se v jejich čele vyřítí po stopě bizona  a zatím, běda! upadne do skryté
indiánské pasti.
„Napij se a dej dál!“ zvolal, podávaje těžký naplněný džbán nejbližším námořníkům. „Ať pije nyní jen posádka! Podávejte si to
kolem! Rychlý doušek, ale zhluboka, námořníci! Je to horké jako
ďáblovo kopyto. Tak, tak, obchází pěkně dokola. Zakrouží to ve vás
spirálovitě, rozdvojí se to jako hůl na chytání hadů. Výborně  téměř do dna! Tamtudy vyšel, tudy se vrací. Podejte mi ten džbán!
Je prázdný. Mužové, jste jako roky; tak je překypující život zhltnut
a ten tam. Stewarde, nalij znova!
Poslyšte, moji stateční! Shromáždil jsem vás všechny tady kolem vratidla. Vy, důstojníci, postavte se mi po bok se svými kopími,
a vy, harpunáři, stůjte tam se svými železy; a vy, statní námořníci,
obklopte mě kolem dokola, abych mohl do jisté míry oživit jeden
vznešený obyčej našich rybářských otců. Och, mužové  ještě to
uvidíte. Cože, hochu, už jsi zpátky? Ani falešný peníz se tak rychle
nevrátí. Podej mi to! Nádoba mohla být zase vrchovatá, kdybys neměl třesavku  táhni, ty zimnice!
Přistupte, důstojníci! Zkřižte kopí přímo přede mnou! Tak je to
dobře! Dovolte, dotknu se osy.“ Při těchto slovech se napřaženou
rukou chopil tří vodorovných zářících kopí v místě, kde se stýkala,
a přitom je náhle a nervózně stiskl, těkaje dychtivým pohledem
ze Starbucka na Stubba a ze Stubba na Flaska. Zdálo se, že do nich
chce nějakým úžasným výbojem vnitřní vůle vpravit totéž vášnivé
vzrušení, jakým byla nabita leydenská láhev jeho vlastní přitažlivé
energie. Tři důstojníci se chvěli před jeho pevným, vytrvalým a tajemným vzezřením. Stubb a Flask od něho odvrátili zrak; poctivé
oko Starbuckovo se sklopilo.
„Nadarmo!“ zvolal Achab, „ale snad je to tak dobře. Vždyť kdybyste vy tři byli jen jednou zasaženi plným výbojem, potom by třeba
byl můj elektrický zdroj docela vybit. Nadto by vás ten zásah snad
i usmrtil. Snad ho ani nepotřebujete. Dolů kopí! A teď, důstojníci,
jmenuji vás číšníky mých tří pohanských příbuzných  těchto tří
 200 
velmi úctyhodných pánů a šlechticů, mých chrabrých harpunářů.
Pohrdáte tím úkolem? Což velký papež neumývá nohy žebrákům,
používaje při tom místo konvice své tiáry? Ach, moji drazí kardinálové, vaše vlastní laskavost, ta vás k tomu přiměje. Nenařizuji vám
to; sami to chcete. Avy, harpunáři, přeřízněte úvazky a stáhněte násadce!“ Harpunáři mlčky uposlechli rozkazu a stáli tu s obnaženými
železnými vršky svých harpun  dlouhými asi tři stopy  držíce je
před ním špicemi vzhůru.
„Neprobodněte mě tou ostrou ocelí! Skloňte je, obraťte je ostřím
dolů! Což nevíte, kde má číše konec? Obraťte tuleje vzhůru. Tak, tak,
a teď přistupte, číšníci! Chopte se harpun! Držte je, až budu nalévat!“
Kráčeje od jednoho důstojníka k druhému, naplňoval tuleje harpun
ohnivou vodou ze džbánu.
„Nyní stojíte tři proti třem. Zvedněte vražedné číše! Nabídněte
si je jako členové tohoto nového nerozlučného svazku! Hola! Starbucku! Už se stalo! Slunce na vás nyní spočine, aby to potvrdilo.
Pijte, vy harpunáři! Pijte a přísahejte, vy mužové, kteří řídíte smrtonosný velrybářský člun  smrt Moby Dickovi! Bůh nechť nás všechny uštve, neuštveme-li Moby Dicka k smrti!“
Dlouhé ocelové číše zakončené ostnem byly pozdviženy a za
volání a proklínání bílé velryby kořalku naráz vypili, jen to syklo.
Starbuck zbledl, obrátil se a zachvěl. Ještě jednou a naposled si rozohněná posádka podávala naplněný džbán dokola a potom na ně
Achab zamával volnou rukou a všichni se rozešli. Achab se uchýlil
do své kajuty.
 201 
XXXVII.
ZÁPAD SLUNCE
[Kajuta, u oken na zádi; Achab sedí sám a zírá ven.]
Kudy pluji, všude za sebou nechávám bílou a bouřlivou stopu, bledé vody a ještě bledší tváře. Závistivé vlny z boku se vzdouvají,
aby zakryly mé stopy, nechť si; já kráčím první. Tamhle, na okraji
toho věčně přetékajícího poháru, vlahé vlny se rdí jako víno. Zlatá olovnice se spouští do modrých vod. Slunce  potápěč  zvolna
klesá  zapadá; můj duch stoupá vzhůru; je unaven stoupáním do
nekonečného vrchu. Je snad koruna, kterou nosím, příliš těžká  ta
železná koruna lombardská? Apřece září mnoha drahokamy; já, její
nositel, nevidím její daleké záření, jen temně tuším, že nosím něco
oslnivého, co uvádí v úžas. Je ze železa  to vím  ne ze zlata. Je také
puklá  cítím to, nerovný okraj mě dře do krve; můj mozek jako by
narážel na pevný kov, ano, mám ocelovou lebku. Ta nepotřebuje
helmice v boji, kdy mozek je nejvíc ohrožen.
Cítím na čele suchý žár. Ach, bývaly doby, kdy mě východ slunce nádherně vzrušoval a západ zase uklidňoval. Už tomu tak není.
Toto líbezné světlo mi už nedává úlevu; všecka líbeznost je pro mne
mukou, poněvadž se už nedovedu radovat. Jsem obdařen vyšším
chápáním, proto mi chybí nižší schopnost těšit se z něčeho. Jsem
proklet nesmírně rafinovaně a zákeřně, zatracen uprostřed ráje!
Dobrou noc  dobrou noc! (Mává rukou a odchází od okna.)
Nebylo to tak nesnadné. Myslil jsem si, že najdu aspoň jednoho
tvrdohlavce; ale mé jediné ozubené kolo zapadá znamenitě do všech
jejich různých koleček a ona se točí. Nebo, chcete-li, všichni stojí
přede mnou jako samá mraveniště střelného prachu a já jsem jejich
zápalka. Ach, jak je to kruté! Aby druzí byli zapáleni, nutno sirku
samu zničit. Ale čeho jsem se odvážil, to jsem chtěl; co jsem chtěl,
to udělám! Myslí si, že jsem šílený  Starbuck si to myslí; ale já jsem
posedlý, jsem šílený šílenec. Ta divoká šílenost, která se uklidní, jen
 202 
aby porozuměla sama sobě! Podle proroctví mám být roztrhán. Ach
ano, ztratil jsem tuto nohu. A já teď prorokuji, že roztrhám toho,
kdo potrhal mne. Jsem tedy prorokem a vykonavatelem zároveň. To
je víc, než čím jste kdy byli vy, velcí bohové. Směji se a vypískávám
vás, vy hráči kriketu, vy pěstní zápasníci, vy hluší Burkové a zaslepení Bendigové! Neřeknu, jako říkají školáčkové velkým klackům
z vyšší třídy  jdi si na někoho ze své třídy a nebij mne! Ne, tys mě
srazil k zemi, a já jsem zase vstal, ale tys utekl a schoval se. Vylez ze
své skrýše! Nemám dalekonosnou pušku, abych tě mohl zasáhnout.
Pojď, Achab se ti zdvořile poroučí, pojď a zkus, svedeš-li něco se
mnou! Nehneš mnou, porazil bys sám sebe. Stezka k mému vytčenému cíli je pokladena železnými kolejnicemi a můj duch je schopen
po nich jet. Přes závratné propasti, prorvanými srdci hor, pod řečišti
dravých proudů  neodvratně poletím vpřed! Železná dráha nezná
překážek, železná dráha se neuhne!
 203 
XXXVIII.
SOUMRAK
[U hlavního stožáru, o který se opírá Starbuck.]
Můj duch potkal víc než sobě rovného; je přemožen, a nadto šílencem! Nesnesitelně palčivé pomyšlení, že zdravý rozum musel
složit zbraně na tomto bojišti! On však zaryl příliš hluboko a vyrazil ze mne všechen rozum! Tuším jeho bezbožný konec, ale cítím,
že musím přispět svou pomocí, aby k němu dospěl. Ať chci nebo
nechci, cosi nevyslovitelného mě k němu připoutalo; táhne mě to
jako lano a já nemám nůž, aby je přeřízl. Hrozný stařec! Křičí: Kdo
je nade mne?  Ano, je demokratický vůči všem nahoře; a hle, jak se
vypíná nade všechny, kdo jsou dole! Ach! Vidím zřetelně svůj žalostný úděl  poslouchat a bouřit se proti tomu, a co horší, nenávidět,
a přitom litovat. Vždyť v jeho očích čtu jakýsi temný žal, který by mě
zkrušil, kdybych jím trpěl sám. A přece je tu naděje. Čas a příliv se
rozlévají do široka. Nenáviděná velryba může plout ve vodách celé
zeměkoule, jako může zlatá rybička plavat ve skleněné kouli. Snad
ho Bůh odvrátí od jeho záměru, který uráží nebesa. Rád bych se
vzmužil, kdybych neměl srdce jako z olova. Ale můj hodinový stroj
došel; nemám klíček, kterým bych jej opět natáhl a zdvihl závaží
svého srdce, jež řídí celý stroj.
[Výbuch bujného veselí z místnosti mužstva na přídi.]
Ach bože! Plout s takovou pohanskou posádkou, s muži, kteří byli
kdesi zrozeni spíše žraločím mořem než lidskou matkou! Bílá velryba je jejich Gorgona. Slyšme! Ty ďábelské orgie! To rozpustilé veselí
na přídi, a naproti tomu nerušený klid na zádi! Myslím, že je to obraz
života. Jiskřivým mořem letí vpřed veselá, bojovná a škádlivá příď,
ale jen proto, aby táhla za sebou chmurného Achaba, jenž přemítá
na zádi ve své kajutě, nad zbrázděnou vodou, která ji o kousek dál
pronásleduje vlčím jekotem. To táhlé vytí mi proniká až do kostí.
Ticho, vy hýřilové, a postavte hlídky! Ach, živote! Právě v takovéto
 204 
hodině, kdy duše zdeptaná musí pít z pramene poznání  jako se
násilně krmí divocí, nevzdělaní ještě tvorové  ach, živote, právě
nyní cítím, že je v tobě skrytá hrůza. Ale to nejsem já! Ta hrůza není
ve mně, a pokud budu cítit jako člověk, dotud se budu snažit bojovat
s vámi, vy strašné přízraky budoucnosti. Stůjte při mně, podpírejte
mě, poutejte mě, ó vy požehnané síly!
 205 
XXXIX.
PRVNÍ NOČNÍ HLÍDKA
PŘEDNÍ KOŠ
[Stubb samoten, opravuje zvratné lano.]
Ha! ha! ha! ha! hm! Konečně mám čisté hrdlo!  Přemýšlel jsem
o tom neustále, a tohle ha-ha je konečný výsledek. Proč to? Poněvadž smích je nejmoudřejší a nejlehčí odpověď na všechno, co je
podivné, a ať se stane co chce, jedna útěcha člověku vždycky zbývá  bezpečná útěcha, že je to všechno předurčeno. Neslyšel jsem
všechno, co mluvil se Starbuckem; ale jak jsem to viděl, Starbuck
potom vypadal tak trochu jako já tenkrát večer. Jistě ho starý Mogul
také položil na lopatky. Tušil jsem to, věděl jsem to. Mít takovou
schopnost, mohl jsem to snadno prorokovat  poněvadž jsem to
zpozoroval, když jsem se upřeně díval na jeho lebku. Nuže, Stubbe,
moudrý Stubbe  to je můj titul  nuže, Stubbe, co na tom, Stubbe?
Páchne to zdechlinou. Nevím, co všechno se stane, ale ať je to co
chce, půjdu tomu vstříc se smíchem. S takovým šibalským úsměvem, jaký se skrývá ve všem, co nám připadá hrozné! Je mi veselo.
Tralala, la, la. Copak asi doma dělá má šťavnatá hruštička? Pláče,
div si oči nevypláče? Nebo, dejme tomu, hostí harpunáře, kteří se
právě vrátili, a je veselá jako vlajka na fregatě, a já tady  tralala,
la, la la, ach 
Dnes večer lásce připijem,
ohnivé lásce, která míjí
jak pěna na okraji pohárů,
jež zašumí, když rty z nich pijí.
Tohle je skvělá sloka  kdo volá? Pan Starbuck? Ano, ano, pane 
(stranou) je to můj nadřízený, a nemýlím-li se, dostal také svůj díl. 
Ano, ano, pane  právě jsem dodělal tu práci  už jdu.
 206 
XL.
PŮLNOC NA PŘÍDI
HARPUNÁŘI A NÁMOŘNÍCI:
(Čelní plachta se zvedá a je vidět hlídku  muži stojí, leží, opírají
se a povalují v různých polohách a všichni sborem zpívají.)
Sbohem a adieu, španělské dámy,
sbohem a adieu, dámy ze Španěl!
Náš kapitán již rozkaz dal —
PRVNÍ NANTUCKETSKÝ NÁMOŘNÍK:
Ale hoši, nebuďte sentimentální! To se pak špatně tráví. Něco
posilujícího! Tak za mnou!
(Zpívá a všichni se přidávají.)
Kapitán na palubě stál
a dalekohled k očím pozvedal,
zda velryby tam někde běží,
co chrlí vodu u pobřeží.
Ej, hoši, bubny do člunů,
a lan se chopte, hoj!
Dnes ulovíme tučnou velrybu,
jen každý ruku s rukou spoj!
Vesele, braši, do díla, ať zjasní se vám tvář,
až zasáhne svou velrybu statečný harpunář!
HLAS DŮSTOJNÍKA Z VELITELSKÉ PALUBY:
Osmá půlhodina padla, střídat!
 207 
DRUHÝ NANTUCKETSKÝ NÁMOŘNÍK:
Počkejte s tím sborem! Osmá padla! Slyšíš, zvoníku? Odbij na zvon
osm, Pipe, ty černý uličníku! Ajá zavolám hlídky! Mám hubu jako na to
dělanou  hubu jako vrata. Tak, tak (vstrčí hlavu do palubního otvoru).
Hlíd-ky z pra-vo-bo-ku, a-hoj! Osmá padla, vy tam dole! Vyvalte se!
HOLANDSKÝ NÁMOŘNÍK:
To se to dnes chrápe, brachu; ohromně správná noc. To dělá to
víno našeho starého Mogula: někoho oddělalo, někoho rozdělalo.
My zpíváme; oni spí  už jo, leží tam a chrní jako štěňata. Zahulákej
na ně ještě jednou. Vem si tuhle měděnou rouru a skrz ni na ně
zahulákej. Řekni jim, ať už nechají těch snů o holkách. Řekni jim,
že přišlo vzkříšení; musí dát poslední hubičku a jít k poslednímu
soudu. Tak to má být  to je ono. Ty nemáš hrdlo pokažené amsterodamským máslem.
FRANCOUZSKÝ NÁMOŘNÍK:
Pst, hoši! Skočme si trochu, než zakotvíme pod pokrývkou. Co
tomu říkáte? Přichází druhá hlídka. Všichni na nohy. Pipe! Pipíčku!
Hurá, břinkni do té tamburíny!
PIP (nevrle a ospale):
Copak já vím, kde je!
FRANCOUZSKÝ NÁMOŘNÍK:
Tak bubnuj na břicho a hýbej ušima. Jen do tance, kamarádi;
všichni vesele, tak to má být, hurá! Zatraceně, vy nechcete tancovat?
Postavte se teď do řady, hezky za sebou, a spusťte dupáka. Natřásejte se! Od podlahy! Jen hezky od podlahy!
ISLANDSKÝ NÁMOŘNÍK:
Ta tvá podlaha se mi nelíbí, kamaráde. Je to pro mne moc jarní.
Jsem zvyklý na podlahy z ledu. Lituji, že vám tak kazím náladu, ale
omluvte mě.
 208 
MALTSKÝ NÁMOŘNÍK:
Mě taky. Kde máte děvčata? Leda blázen popadne pravou rukou
svou vlastní levici a řekne sám sobě: „Těší mě.“ Kde jsou partnerky?
Musíme mít partnerky!
SICILSKÝ NÁMOŘNÍK:
Ano, děvčata a zeleň! To bych si s vámi skočil! Jistě, poskočil bych
jako luční kobylka.
NÁMOŘNÍK Z LONG ISLANDU:
Nu, nu, dobrá, bručouni, vždyť je nás tady dost. Kujte železo,
dokud je žhavé, jak já říkám. Všechny nohy budou brzy okované!
A, tady přichází hudba! Tak do toho!
AZORSKÝ NÁMOŘNÍK (vylézá z palubního otvoru a vyhodí ven tamburínu):
Tady ji máš, Pipe. A tady je místo na rumpálu. Vylez si nahoru.
Tak, hoši, do toho!
(Polovina jich tančí při tamburíně. Někteří slézají pod palubu.
Někteří spí nebo leží mezi svinutými lany. Všude se ozývá klení.)
AZORSKÝ NÁMOŘNÍK (tančí):
Jen do toho, Pipe! Brnkni na to, muzikante! Brnkej, drnkej, řinkej,
zvonečkáři! Ať z toho jiskry lítají! Ať třeba rolničky prasknou!
PIP:
Rolničky? Tady se právě jedna utrhla a upadla. Moc do toho třískám.
ČÍNSKÝ NÁMOŘNÍK:
Tak cvrnkej na zuby, jen spusť! Udělej ze sebe pagodu.
 209 
FRANCOUZSKÝ NÁMOŘNÍK:
Jen zvesela! Drž se, Pipe, dokud si to neodskáču! Jen do toho, ať
třísky lítají! Mrskněte sebou!
TAŠTEGO (klidně pokuřuje):
A tomuhle říká běloch zábava. Uf! Ušetřím si pot.
STARÝ NÁMOŘNÍK Z MANU:
Rád bych věděl, zda si ti veselí mládenci dovedou představit, nad
čím tancují. Zatančím si nad tvým hrobem  na mou duši  to bývá
nejhorší vyhrůžka povětrných žen, co čekávají v noci na nárožích.
Ach, Ježíši! Když jen pomyslím na ta nezkušená loďstva a ty nezkušené posádky! Inu, ba, celý svět je možná kulatý a točí se dokola, jak
to vy učení říkáte, a pak je to docela v pořádku, udělat si z něho tančírnu. Jen tančete, hoši, vždyť jste mladí; také jsem byl kdysi mlád.
TŘETÍ NANTUCKETSKÝ NÁMOŘNÍK:
Hrome! Pf! Tohle je horší než veslovat za velrybou v bezvětří.
Dej mi bafa, Taši!
(Přestanou tancovat a utvoří skupiny. Zatím obloha ztemní a zvedne se vítr.)
VÝCHODOINDICKÝ NÁMOŘNÍK:
Při Brahmovi! Brzy budeme mít zase mokrou plavbu, hoši. Posvátný Ganges s vysokou vodou se proměnil ve vítr. Ukázals své
chmurné čelo, Šivo!
MALTSKÝ NÁMOŘNÍK (naklání se a mává čapkou):
To jsou vlny  pěnové čepičky se teď daly do tance. Brzy budou
třepat třásněmi. Kdyby tak všechny vlny byly ženské, to bych se tam
vrhl a věčně bych s nimi tancoval. Nic na světě není tak sladké 
nebe se tomu nevyrovná!  jako letmý pohled na teplá, dmoucí se
ňadra při tanci, když rozestřené paže skrývají takové zralé, pukající
hrozny.
 210 
SICILSKÝ NÁMOŘNÍK (opírá se o loket):
Nemluv mi o tom! Ach, chlapče  prchavé spletení údů  sladké
kolébání  laskání  vzruchy. Ret, srdce, bok  o všechno zavadíš 
ustavičné doteky a oddalování! Dej pozor, nesmíš ochutnat, jinak
by ses přesytil. Co, pohane? (Strčí do něho.)
TAHITSKÝ NÁMOŘNÍK (spočívá na rohoži):
Buď pozdravena posvátná nahota našich tanečnic! Híva, híva!
Ach, Tahiti s nízko spuštěnými závoji a vysokými palmami! Dosud
odpočívám na tvé rohoži, ale tvá měkká půda mi unikla. Viděl jsem,
jak tě v lese pletli, má rohoži! Bylas zelená prvního dne, když jsem
tě odtamtud přinesl; teď jsi odřená a docela uschlá. Ach  ty ani
já nedovedeme snášet tu změnu! Což kdybychom se tak přenesli
pod tvou oblohu? Slyším hučet bystřiny z vrcholku Pirohiti, když
se v kaskádách řítí po skalách dolů a zaplavují vesnice. Vichřice,
vichřice! Vzhůru, člověče, postav se jí! (Vyskočí.)
PORTUGALSKÝ NÁMOŘNÍK:
Jak se moře valí a naráží na bok! Buďte pohotově, chlapci, ať skasáme plachty! Větry právě kříží meče, co nevidět se do sebe pustí.
DÁNSKÝ NÁMOŘNÍK:
Praskej, praskej, stará lodi! Dokud praskáš, dotud držíš. Výborně!
Kormidelník tě drží dobře za uzdu. Nebojí se o nic víc než ostrovní
pevnost v Kategatu, kterou tam postavili, aby proti Baltu bojovala
děly bičovanými bouří, na nichž se usazuje mořská sůl.
ČTVRTÝ NANTUCKETSKÝ NÁMOŘNÍK:
Má rozkazy, na to nezapomeňte. Slyšel jsem, jak mu starý Achab
říkal, že musí vždycky rozbít náraz větru, asi jako se rozbije vodotrysk pistolí!  Vpal svou loď přímo do něho!
 211 
ANGLICKÝ NÁMOŘNÍK:
Proklatě! Ale ten starý je přece jen ohromný chlap! Máme mu
chytat jeho velrybu! K tomu jsme tady!
VŠICHNI:
Ano! Ano!
STARÝ NÁMOŘNÍK Z MANU:
Jak sebou ty tři jedle zmítají! Jedle je nejhouževnatější ze všech
stromů; když je přenesena do jakékoli jiné půdy, snese to, a tady
má jenom prokletou hlínu  posádku. Jen pevně, kormidelníku, jen
pevně! Tohle je počasí, kdy chrabrá srdce na moři zatouží po břehu a lodi obrácené kýlem vzhůru pukají. Náš kapitán má mateřské
znamení  a podívejte se tamhle, hoši, na obloze je také znamení,
a příšerné, vidíte? Vše ostatní je černé jako smola.
DAGŮ:
Co na tom? Kdo se bojí černého, ten se bojí mne. Jsem vytesán
z černi!
ŠPANĚLSKÝ NÁMOŘNÍK (stranou):
Chce se vytahovat  ach, ten starý protiva mě dopaluje. (Postoupí
vpřed.) Ano, harpunáři, tvoje rasa je nepopiratelně temnou stránkou
lidstva  opravdu, ďábelsky temná. Nic ve zlém!
DAGŮ (zachmuřeně):
Vůbec ne.
NÁMOŘNÍK ZE SANTIAGA:
Ten Španěl je blázen nebo opilý. Ale to není možné, ledaže by
v jeho případě kořalka našeho starého Mogula účinkovala moc pomalu.
 212 
PÁTÝ NANTUCKETSKÝ NÁMOŘNÍK:
Co jsem to viděl? Zablýsklo se? Ano.
ŠPANĚLSKÝ NÁMOŘNÍK:
Ne. To Dagů vycenil zuby.
DAGŮ (vyskočí):
Spolknu tě, panáku! Bledá tvář, bledý zbabělec!
ŠPANĚLSKÝ NÁMOŘNÍK (postaví se proti němu):
Probodnu tě ze srdce rád. Velké tělo, malý duch!
VŠICHNI:
Rvačka! Rvačka! Rvačka!
TAŠTEGO (vyfoukne oblak kouře):
Rvačka dole, rvačka nahoře. Bohové a lidé  obojí se rvou! Uf!
PLAVČÍK Z BELFASTU:
Rvačka! Hurá, ať je rvačka! Chválabohu, rvačka. Jen do toho!
ANGLICKÝ NÁMOŘNÍK:
Ale poctivě! Vemte Španělovi nůž! Udělejte kolo! Kolo!
STARÝ NÁMOŘNÍK Z MANU:
Už je hotovo! Tam! Kruh obzoru. V tom kruhu zabil Kain Abela.
Čistá práce, řádná práce, či ne? Proč jsi tedy, Bože, udělal to kolo?
HLAS DŮSTOJNÍKA Z MŮSTKU:
K zvedacím lánům! Nadkošové plachty! Skasat košovky!
VŠICHNI:
Vichřice! Vichřice. Hoďte sebou, mariňáci! (Rozběhnou se.)
 213 
PIP (krčící se pod rumpálem):
Mariňáci? Bůh pomáhej takovým mariňákům! Prásk! Bum! Tam
letí kosatkový stěh! Bum, prásk! Nebesa! Skrč se ještě víc, Pipe, tady
letí horní ráhno! Je to horší než být v lese za vichřice poslední den
v roce. Kdo by teď lezl pro kaštany? Ale tamhle lezou, všichni proklínají, ale já nelezu. Mají pěkné vyhlídky, jsou na cestě do nebe. Drž
se pořádně! Jemináčku, to je vichřice! Ale tam ti braši  těm je ještě
hůř  tady máte tu bílou bouři! Bílá bouře! Bílá velryba, ach, ach!
Slyšel jsem právě celé jejich povídání, a bílá velryba, ach, ach  o té
se mluvilo jen jednou a teprve dnes večer  třesu se po celém těle
jako má tamburína  ten hroznýš, ten starý muž je zapřísahal, aby
ji ulovili! Ach, ty velký bílý Bože někde tam nahoře v té temnotě,
měj slitování s malým černým hochem tady dole! Zachraň ho přede
všemi lidmi, kteří nemají srdce, aby pocítili strach!
 214 
XLI.
MOBY DICK
Já, Izmael, jsem patřil do této posádky, mé výkřiky splývaly s výkřiky ostatních, má přísaha se spájela s jejich přísahou; křičel jsem
hlasitěji a svou přísahu jsem kul a vyztužoval pevněji, protože mi
v hloubi duše bylo úzko. Měl jsem fantastický, tajemný pocit spřízněnosti; Achabova neuhasitelná zášť jako by byla záští mou. Lačným
sluchem jsem lapal příběh o vražedné obludě, které jsme já a všichni
ostatní přísahali boj a pomstu.
V poslední době, i když jen občas, samotářská bílá velryba se
s oblibou osaměle proháněla v oněch necivilizovaných mořích,
která nejčastěji navštěvují lovci vorvaňů. Ne všichni věděli o její
existenci; jen poměrně málo lovců velryb ji určitě spatřilo a počet
těch, kteří se s ní opravdu a vědomě dali do boje, byl velmi malý.
Velrybářských lodí je sice mnoho, ale jsou bez všeho řádu rozptýleny po širých mořích, mnohé se za lovem dobrodružně ženou do
opuštěných zeměpisných šířek, takže se za celý rok nebo ještě déle
skoro nikdy nesetkají s jedinou plachetnicí, od níž by se něco dověděli. Neobyčejná délka každé jednotlivé výpravy, nepravidelnost,
s jakou lodi vyplouvají z mateřského přístavu, to všechno s jinými
ještě okolnostmi dlouhý čas přímo nebo nepřímo zabraňovalo, aby
se podrobnější zprávy o Moby Dickovi rozšířily po celé velrybářské
flotile rozptýlené po světě. Beze vší pochyby přinesly některé lodi
zprávu, že se v tu a tu dobu, na tom a tom poledníku setkaly s vorvaněm neobvykle velikým a zákeřným a že tato velryba způsobila
útočníkům velké škody a potom jim zcela unikla. Někteří lidé se
zcela právem domnívali, že to nemohl být žádný jiný vorvaň než
právě Moby Dick. Ale v poslední době velrybáři při lovu vorvaňů
v různých případech zjistili, že napadená obluda je velmi zuřivá,
úskočná a lstivá, a proto ti, kdo se náhodou nevědomky pustili do
boje s Moby Dickem, byli obyčejně ochotni připisovat tu zvláštní
hrůzu, kterou obluda vzbuzovala, spíše na vrub nebezpečí lovu
 215 
vorvaňů vůbec než jednotlivému zvířeti. Tak také až dosud většina
námořníků pohlížela na Achabovo nešťastné utkání s velrybou.
Pokud jde o ty, kteří už slyšeli o bílé velrybě a potom ji náhodou
zahlédli, skoro všichni zpočátku proti ní spustili čluny, odvážně
a nebojácně jako proti každému jinému vorvaňovi. Postupně docházelo při těchto útocích k dalším neštěstím  neomezovala se
jen na vykloubená zápěstí a kotníky, zlámané končetiny nebo dravé
amputace, byly to pohromy zcela a naprosto záhubné, nová a nová
neblahá ztroskotání hromadila a kupila děs na jméno Moby Dicka 
takže nakonec mnozí odvážní lovci ztráceli statečnost, když se k nim
donesla zvěst o bílé velrybě.
Všemožně divoké pověsti nepochybně přeháněly a pravdivým
historkám o těchto vražedných utkáních dodávaly ještě větší děsivosti. Vybájené pověsti totiž vyrůstají přirozeně ze všech překvapivých hrozných událostí  tak jako na hnijícím stromě vyrůstá
houba  a mimo to v životě námořním daleko častěji než na pevnině vybují spousta pověstí, jakmile se jen naskytne vhodný reálný
podklad, kterého se mohou zachytit. A jako moře překonává po
této stránce pevninu, tak zase velrybářství překonává ostatní obory námořního života, pokud jde o fantastičnost a děsivost pověstí,
které na moři někdy kolují. Velrybáři jako celek nejsou oproštěni od
tradiční nevědomosti a pověrčivosti všech námořníků; ale nejen to:
velrybáři ze všech námořníků nejčastěji přicházejí v nejužší styk se
všemi otřesně úžasnými jevy, co jich moře má, a jeho největší divy
nejen poznávají zblízka, ale musejí s nimi také bojovat tváří v tvář.
Velrybář, osamocený ve vodách tak dalekých, že i kdyby urazil tisíce
mil a plul kolem tisícerých břehů, přece by tam nenašel jediný zděný
krb ani cokoli jinak pohostinného pod onou částí oblohy; velrybář,
jenž v takových šířkách a délkách ještě vykonává své řemeslo, je
tedy obklopen samými vlivy, které povzbuzují jeho představivost,
aby si vybájila četné historky.
Proto není divu, že stále zmnožované pověsti o bílé velrybě, pověsti zveličované už jen cestou po těch divokých vodních prostorách, soustředily v sobě nakonec všemožné nedonošené výplody
 216 
fantazie a chorobné povídačky o nadpřirozených silách, takže Moby
Dick se posléze stal vtělením neznámých hrůz vzešlých z něčeho
neviditelného. V mnohých případech vyvolal takový panický strach,
že z těch, kdo se doslechli pověstí o bílé velrybě, jen málokteří byli
ochotni se utkat s jejími nebezpečnými čelistmi.
Avšak uplatňovaly se tu ještě jiné vlivy, mnohem životnější
a praktické. Dodnes ještě z mysli velrybolovců nevymizela původní klamná představa, že se vorvaň hrůzně liší ode všech ostatních
velryb. Ještě teď se vyskytují velrybáři, kteří jsou docela rozumní a odvážní při půtkách s velrybou grónskou neboli pravou, ale
kteří odmítnou pustit se do boje s vorvaněm, ať již z nedostatku
odborné zkušenosti, z neschopnosti nebo ze strachu. Rozhodně je
mnoho lovců velryb, zvláště u velrybářských společností plujících
pod jinou vlajkou než pod americkou, kteří vorvaně nikdy nepřátelsky nenapadli a jejichž znalosti leviatana se omezují pouze na
všední obludu, primitivně pronásledovanou na severu. Usazeni na
poklopech, budou tito muži s dětinskou radostí a úctou poslouchat
divoké, neuvěřitelné historky o velrybaření na jihu. Nikde nechápou
strašlivost obrovského vorvaně s větším porozuměním než právě
na těch přídích, které jej pronásledují.
Ajako kdyby jeho síla, nyní opravdu dokázaná, vrhala z dřívějších
legendárních dob před sebe stín, najdeme u některých knižních
přírodopisců  Olassena a Povelsona  tvrzení, že vorvaň je postrachem všech ostatních mořských tvorů a je tak neuvěřitelně dravý,
že ustavičně žízní po lidské krvi. Ještě ani v době tak nedávné jako
za Cuviera nevymizely takové názory. Vždyť sám tento baron ve
svém přírodopise tvrdí, že při spatření vorvaně jsou všechny ryby
(i žraloci) „zachváceny největší hrůzou“ a „v bezhlavém útěku se
často vrhnou na skály s takovou prudkostí, že si způsobí okamžitou
smrt“. A třebas všeobecné zkušenosti rybářů mohou takové zprávy
opravit, přece podobné pověry i Povelsonovo tvrzení o vorvaní krvežíznivosti ožívají v myslích lovců ve vší své děsivosti, jak k tomu
přispívá i zvláštní povaha jejich zaměstnání.
 217 
Rybáři byli tak postrašeni pověstmi a předpověďmi o Moby Dickovi, že se mnozí rozpomínali na lov vorvaňů v dřívějších dobách,
kdy často bylo těžko přimět i nejzkušenější lovce grónských velryb,
aby se vydali v nebezpečí tohoto nového a odvážného námořního
boje. Tito lovci namítali, že jiné velryby lze sice pronásledovat se
zdarem, ale pronásledovat a vrhnout kopí na takovou obludu, jako
je vorvaň, to že pro smrtelníka není. Pokusit se o to prý nezbytně
znamená kvapnou pouť na věčnost. O této věci existují některé pozoruhodné doklady, které lze prostudovat.
Vyskytli se však lidé, kteří bez ohledu na tato varování byli ochotni se pustit za Moby Dickem; a ještě víc bylo těch, kteří jen náhodou
o něm zaslechli cosi neurčitého, bez podrobnějšího popisu některého neštěstí, bez pověrčivých příkras, a byli dosti otužilí, aby neutekli
před bojem, kdyby se naskytl.
Jedním z těch fantastických výmyslů, o kterých jsme se zmínili,
byla příšerná představa, že Moby Dick je všudypřítomný; že v jednu a touž chvíli byl opravdu spatřen v protilehlých zeměpisných
šířkách.
Ale i když připustíme, že takové mozky musely být příliš důvěřivé, přece ta představa má slabý nádech pověrčivé pravděpodobnosti. Vždyť ani nejdůkladnější bádání ještě neprozkoumalo tajemství
proudů v mořích a také skryté cesty vorvaně, když se ponoří pod
hladinu, zůstávají do značné míry nevysvětlitelné jeho pronásledovatelům. Čas od času se vyskytly nejpodivnější a rozporné dohady
o těchto cestách, a zvláště o té záhadě, jak se vorvaň, sestoupiv
do obrovské hloubky, dostává tak nesmírně rychle na místa velmi
vzdálená.
Americkým i anglickým velrybářským lodím je velmi dobře
známo, a potvrdil to také před lety spolehlivě Scoresby, že některé
velryby, chycené daleko na severu v Tichém oceánu, měly v těle zarostlé hroty harpun vržených v moři kolem Grónska. Nelze také popírat, co se v některých těch případech tvrdilo, že mezi oběma útoky
uplynulo pouze několik dnů. Z toho se potom dovozovalo, a mnozí
velrybolovci tomu věřili, že Severozápadní cesta, jež byla tak dlouho
 218 
problémem pro člověka, není vůbec problémem pro velrybu. Tady
se opravdová živá zkušenost žijících lidí téměř vyrovnala pověstem o divech starých dob, například o vnitrozemské hoře Estrella
v Portugalsku (při jejím vrcholu bylo prý jezero, na jehož hladinu
vyplouvaly vraky ztroskotaných lodí), a ještě podivuhodnějšímu
vyprávění o prameni Arethusa u Syrakus (o jehož vodách se věřilo,
že přicházejí podzemní cestou až ze Svaté země); tato vybájená
vyprávění byla téměř dostižena pravdivými zkušenostmi velrybářů.
Poněvadž někteří velrybáři byli obeznámeni s takovými divy
a věděli, že bílá velryba po opakovaných odvážných útocích vždy
unikla živá, není divu, že byli ve své pověrčivosti ještě více utvrzeni
a prohlašovali, že Moby Dick je nejen všudypřítomný, ale také nesmrtelný (neboť nesmrtelnost je jen všudypřítomnost v čase) a že
itehdy, když se mu do boků zabodnou celé háje kopí, odpluje nezraněn. Kdyby opravdu měl jednou chrlit hustou krev, takový pohled
by byl jen strašidelným přeludem, neboť mnoho set mil odtud, ve
vodách krví nezkalených, bylo by opět vidět jeho čistý vodotrysk.
I když odvrhneme tyto nadpřirozené dohady, měla tělesná stavba
a nepopiratelný charakter této obludy dosti znaků, jež mohly velmi
mocně zapůsobit na obrazivost. Od jiných vorvaňů ho neodlišovaly
ani tak jeho neobvyklé rozměry, jako spíš  jak už jinde naznačeno  zvláštní, sněhobílé, vrásčité čelo a vysoký hrb, podobný bílé
pyramidě. To byly jeho význačné rysy, znamení, kterými i v nekonečných nezbádaných mořích a na velkou vzdálenost dokazoval
svou totožnost těm, kteří ho znali.
Ostatní jeho tělo bylo tak bíle pruhované, skvrnité a mramorované, že se mu nakonec dostalo příznačného pojmenování bílá
velryba. Jméno věru plně pochopili ti, kdo viděli na vlastní oči, jak
klouzá v pravé poledne temně modrým mořem, nechávaje za sebou
mléčnou brázdu bělavé pěny, jiskřící zlatými záblesky.
Skutečnou hrůzu však nevyvolávala ani neobvyklá velikost
této velryby, ani nápadné zbarvení, ani znetvořená spodní čelist,
jako spíš bezpříkladná inteligentní zlomyslnost, která se, jak očití
svědkové tvrdili, projevovala vždy znovu a znovu v jejích útocích.
 219 
Větší strach než všechny ostatní naháněly ovšem její zrádné úniky.
Mnohdy totiž plula před svými jásajícími pronásledovateli se všemi
zřejmými známkami zděšení, ale dovedla se náhle obrátit, vrhla
se na lovce  a buď roztříštila jejich člun na kusy, nebo je zahnala
zděšeně zpět k lodi.
Při lovu na ni došlo k několika smrtelným neštěstím. Takové nehody, i když se o nich na pevnině skoro nemluvilo, nejsou pro rybáře
ničím neobvyklým, ale ve většině případů se každá zuřivost bílé
velryby zdála tak pekelně promyšlená, že každé zmrzačení nebo
smrt, kterou způsobila, byly do značné míry připisovány tvoru nadanému rozumem.
Posuďte tedy, k jakým záchvatům rozhořčené, nepříčetné zuřivosti byli doháněni zoufalí lovci, když mezi troskami rozbitých člunů
a potápějících se končetin roztrhaných kamarádů plovali z dosahu
bílé pěny, vytvořené hroznou zuřivostí velryby, do jasného, žhavého
slunečního světla, které se usmívalo jako o křtinách nebo na svatbě!
Jeden kapitán, jehož tři čluny byly roztříštěny poblíž něho a vesla a námořníci se zmítali ve vírech, chopil se nože z rozbité přídě
a vrhl se na velrybu jako zápasník z Arkansasu na svého soupeře,
v šíleném úsilí proniknout šestipalcovou čepelí na sáh hluboko, až
na kořen života velryby. Tím kapitánem byl Achab. A tehdy se stalo, že Moby Dick po něm náhle sekl srpovitou spodní čelistí a uťal
Achabovu nohu jako sekáč stéblo polní trávy. Ani Turek v turbanu, ani najatý Benátčan nebo Malajec by ho nebyl mohl zasáhnout
zlomyslněji. Nelze se tedy nijak divit, že od onoho utkání téměř
smrtelného Achab v sobě živil divokou touhu pomstít se velrybě
a že čím dál víc propadal chorobné zběsilosti, až se mu konečně
ve velrybě soustřeďovaly nejen všechny jeho tělesné strasti, ale
i všechno rozhořčení rozumové a duchovní. Bílá velryba před ním
plula jako monomanické vtělení všech těch skrytých příčin zla, kterými se někteří hloubaví lidé sžírají, až konečně žijí dál jen s oslabeným zájmem a s oslabenou energií. Od počátku světa tu existuje
nepostižná zloba; ani moderní křesťané jí neupírají vládu nad půlí
světa; staří východní ofitové ji uctívali v soškách představujících
 220 
ďábla. Achab se tak nesnížil a neuctíval onu zlobu jako oni, nýbrž
blouznivě přenesl pojem zla na nenáviděnou bílou velrybu a postavil se, všecek zmrzačen, proti ní. Všechno, co nejvíc dohání k šílenství a mučí; vše, co bouří hladinu věcí; všechna zlomyslná pravda;
vše, co trhá nervy a drtí mozek; všechen skrytý démonismus života
a myšlenky; všechno zlo šílenému Achabovi viditelně ztělesňoval
Moby Dick a v něm je bylo prakticky možno napadnout. Na jeho bílý
hrb nakupil všechnu zlobu a nenávist, kterou pociťovalo lidstvo od
Adama, a potom  jako by jeho hruď byla moždířem  vypaloval na
něj střely svého žhavého srdce.
Nepodobá se pravdě, že této monomanii podlehl hned v okamžiku, kdy byl tělesně zmrzačen. Když se s nožem v ruce vrhl na obludu,
tehdy jen popustil uzdu prudké, vášnivé fyzické nenávisti, a když
ho zasáhla rána, která mu utrhla nohu, cítil asi jen bolest tělesného
zmrzačení, ale nic víc. Tato srážka ho donutila obrátit loď k domovu
aAchab a muka leželi spolu nataženi v jednom visutém lůžku po nekonečně dlouhé dny a týdny a měsíce, obeplouvajíce uprostřed zimy
onen pustý, skučící mys Patagonský. Teprve tehdy se promísila krev
zmrzačeného těla s krví raněné duše a Achab zešílel. Teprve tehdy,
když se po tom utkání vracel domů, ovládla ho zhoubná monomanie,
jak vysvítá i z toho, že občas za plavby propadal záchvatům šílenství.
Ač neměl jednu nohu, přece v jeho egyptské hrudi byla dosud utajena taková životní síla, ještě zvýšená jeho třeštěním, že ho důstojníci
museli pevně spoutat, kdykoli za plavby zuřil ve visutém lůžku. Ve
svěrací kazajce se houpal v rytmu šíleného kolébání vichřice. Akdyž
se loď dostala do snesitelnějších šířek a s plachtami mírně vzdutými
plula po klidných vodách tropů, přestalo podle vnějších známek
blouznění starého muže trápit, zapadlo někam do vln mysu Hornu
a on vyšel ze svého temného doupěte na požehnané světlo a na
vzduch; ale i tenkrát, když pevně vztyčoval odhodlané čelo, dosud
bledé, a opět dával klidné rozkazy a když jeho důstojníci děkovali
Bohu, že zuřivé šílenství zmizelo, i tehdy Achab v skrytu svého já
třeštil dál. Lidské šílenství je často velmi zchytralé a potměšilé. Když
myslíte, že prchlo, tehdy třeba jen přijalo podobu ještě klamavější.
 221 
Achabovo úplné šílenství neutuchlo, nýbrž skrylo se hluboko do
jeho nitra, jako když nezmarná řeka Hudson, tento ušlechtilý Seveřan, protéká zúžený, ale nezbadatelný úžlabími vysočiny. Ale jako se
v úzkém toku Achabovy monomanie neztratilo nic z jeho úplného
šílenství, tak ani v tomto úplném šílenství nezašla jediná částečka
jeho velkého přirozeného intelektu. Jenže dřívější živý původce se
teď stal živoucím nástrojem. Možno-li se vyjádřit tak smělým obrazem, zvláštní šílenství se zmocnilo útokem jeho celého rozumu,
ovládlo jej a obrátilo všechna soustředěná děla na vlastní šílený cíl,
takže Achab nejen nepozbyl síly, nýbrž měl teď k onomu jedinému
úkolu tisíckrát víc energie, než vůbec kdy dokázal věnovat kterékoli
rozumné věci v době, kdy byl zdráv.
Hodně jsme toho řekli, a přece ještě větší, temnější, hlubší oblast
Achabovy bytosti zůstává nevysvětlena. Je marné vykládat přístupně hloubky vědění, a všechna pravda je hluboká. Sestupte hluboko
ze samého srdce toho věžovitého paláce v Paříži, zvaného Hotel de
Gluny, kde teď stojíme  ať je sebekrásnější a úchvatný  opusťme jej
teď; a odeberte se, vy duše ušlechtilé a smutné, do těch rozsáhlých
sálů římských lázní, na nichž palác stojí; tam, hluboko pod fantastickými věžemi lidské nadzemní stavby, spočívají kořeny jeho velikosti; celá jeho děsivá podstata ve věkovité důstojnosti; starožitnost
pohřbená pod starožitnostmi a trůnící na torzech! Velcí bohové se
posmívají zajatému králi na rozbitém trůnu a on trpělivě sedí jako
karyatida a na ztuhlém čele má nakupeno sloupoví věků. Sejděte
tam dolů, vy hrdé, smutné duše! Tažte se toho hrdého, smutného
krále! Rodinná podoba! Ano, zplodil vás, mladé vypovězené syny
královské, a jen od svého hrozného předka se dovíte staré státní
tajemství.
Nuže, Achab si v hloubi duše poněkud uvědomoval asi toto:
všechny mé prostředky jsou ve shodě se zdravým rozumem, můj
podnět a můj cíl jsou šílené. Nemaje však moci odčinit nebo změnit tento fakt, ani se mu vyhnout, uvědomoval si také, že se před
lidmi už dávno přetvařuje, a do jisté míry to dělal i dál. Ale to jeho
přetvařování bylo podřízeno pouze jeho vnímavosti, a ne jeho od-
 222 
hodlané vůli. Nicméně se dovedl přetvařovat tak znamenitě, že když
konečně vystoupil s kostěnou nohou na břeh, žádný Nantuckeťan
ho nepokládal za nikoho jiného než za muže přirozeně zkrušeného
strašným neštěstím, které jej stihlo a dotklo se ho velmi citelně.
Rovněž o jeho nepopiratelném blouznění na moři lidé soudili,
že mělo podobný důvod; tomu připisovali i všechnu další trudnomyslnost, jež mu potom stále zachmuřovala tvář až do chvíle, kdy
se Pequod vydala na nynější plavbu. Není také zcela nepodobné
pravdě, že vypočítaví lidé z toho rozšafného ostrova  místo aby
nedůvěřovali v jeho schopnost řídit novou velrybářskou výpravu
s těmito příznaky trudnomyslnosti  byli spíše nakloněni myšlence, že se právě z těchto důvodů jen tím lépe hodí pro zaměstnání
tak plné zuřivosti a divokosti, jako je krvavý lov na velryby. Kdyby
bylo lze najít člověka vnitřně rozervaného a zevně poznamenaného,
který se zmítá v neúprosných spárech nějaké nevyléčitelné představy, byl by podle nich takový člověk nejvhodnější k tomu, aby
vrhal harpuny a pozvedal své kopí proti nejpříšernější obludě světa.
A kdyby se snad z nějakých důvodů domnívali, že na to tělesně už
nestačí, přece by se jim zdálo, že takový člověk je nejlépe schopen
povzbuzovat a rozněcovat podřízené k útoku. Ale ať je tomu jakkoli,
jisté je, že se Achab se svým šíleným tajemstvím neukojitelné zuřivosti, uzavřeným a uzamčeným v jeho nitru, záměrně vydal na tuto
plavbu jen a jen za jediným cílem, který ho neustále zaměstnával,
totiž ulovit bílou velrybu. Kdyby byl kdokoli z jeho starých známých
na pobřeží jen vzdáleně tušil, co se v něm teď skrývá, jak rychle
by byly ty užaslé a spravedlivé duše vyrvaly loď z rukou takového
ďábelského člověka! Jim šlo o výnosné plavby, jejichž výtěžek se
dá počítat v dolarových mincích. Achabovi šlo o odvážnou pomstu,
nemilosrdnou a nadpřirozenou.
Nuže, tady stál tento šedivý, bezbožný starý muž, pronásledující s proklínáním neblahou velrybu kolem světa, v čele posádky,
kterou tvořili většinou pochybní odpadlíci, vyvrhelové a lidojedi.
Achab byl přitom také mravně oslaben bezmocností Starbuckovy
zcela bezbranné ctnosti a spravedlivosti, Stubbovou nezranitelnou
 223 
a ke všemu lhostejnou veselostí a bezstarostností a Flaskovou dokonalou průměrností. Taková posádka s takovými důstojníky jako
by byla zvlášť vybrána a sebrána s jakousi pekelnou osudovostí,
aby Achabovi pomáhala v jeho monomanické pomstě. Proč se tak
radostně všichni připojili k hněvu starého muže  jaké zlé kouzlo
ovládalo jejich duše, že se někdy jeho nenávist zdála skoro jejich
nenávistí a bílá velryba stejně nesnesitelným nepřítelem jejich jako
Achabovým? Jak k tomu ke všemu došlo? Co pro ně znamenala bílá
velryba nebo jak to, že také jejich podvědomému chápání se mohla
nějakým záhadným, netušeným způsobem jevit jako úskočný mocný zloduch na mořích života? Vysvětlit to vše by znamenalo ponořit se hlouběji, než Izmael dokáže. Jak můžeme říci o podzemním
horníku, jenž pracuje v každém z nás, kam vede jeho jáma, když se
zastřený zvuk špičáku stále mění? Kdo nepocítil, že ho vleče neodolatelná moc? Což se může zastavit člun ve vleku válečné lodi? Pokud
jde o mne, vzdal jsem se na milost a nemilost času a prostoru; ač
jsem si však horlivě přál setkat se s onou velrybou, přece jsem v té
obludě nemohl vidět nic jiného než nejzáludnější zlo.
 224 
XLII.
BĚLOST VELRYBY
Čím byla bílá velryba Achabovi, to už jsme naznačili; čím byla někdy
mně, to dosud řečeno nebylo.
Vedle oněch dost pochopitelných úvah o Moby Dickovi, jež musely čas od času vyvolat poplach v duši každého člověka, byla tu ještě
jiná myšlenka, či spíše neurčitá, bezejmenná hrůza, jíž byl obestřen
a která někdy svou mohutností zcela přehlušila všechno ostatní.
A přece to bylo něco tak mystického a téměř nevyslovitelného, že
skoro ztrácím naději, že bych to dovedl srozumitelně vyjádřit. Ze
všeho nejvíc mě totiž děsila právě bělost velryby. Jak mohu doufat,
že vyjádřím své dojmy? A přesto je, třebas nejasně a zkusmo, vyjádřit musím, jinak by všechny tyto kapitoly byly bezcenné.
Ačkoli u mnohých výtvorů přírody bělost rafinovaně zvyšuje
krásu, jako by jim udílela něco ze své zvláštní působivé síly, jako je
tomu u mramorů, japonérií a perel; ačkoli různí národové uznávali
tuto barvu za jakousi královskou výsadu a barbarští vznešení králové v Pegu dokonce dávali přednost titulu „Pán bílých slonů“ před
mnohomluvností všech ostatních svých mocenských přívlastků;
ačkoli nynější králové Siamu rozvinují své standarty s tímto sněhobílým čtvernožcem, ač na hannoverské vlajce je postava sněhobílého koně, a říšskou barvou velké říše rakouské, císařské dědičky
všemocného Říma, byla rovněž tato císařská barva; ačkoli se tato
zvláštní výsada přenáší i na lidskou rasu a dává bělochovi pomyslnou nadvládu nad kteroukoli rasou barevnou; ačkoli kromě toho
všeho bělost často značila veselí, neboť u Římanů bíle označený
den znamenal radostný den; ačkoli pro různé pozemské tajemné
síly a symboly se stala tato barva odznakem mnoha dojímavých
a ušlechtilých vlastností  nevinnosti nevěst a požehnaného stáří;
ačkoli u amerických rudochů nejzávažnější čestnou zárukou bylo
darovat bílý vampumový pás; ačkoli v mnohých zeměpásech bělost
v soudcově hermelínu označuje majestát spravedlnosti a dodává
 225 
denně vznešenosti králům a královnám, jejichž kočár táhnou sněhobílí oři; ačkoli bělost i v nejvyšších mystériích nejvznešenějších
náboženství symbolizuje božskou neposkvrněnost a moc; ač perští
uctívači ohně pokládali bílý rozvětvený plamen za nejposvátnější na
oltáři a ač se v řeckém bájesloví sám velký Zeus vtělil v sněhobílého
býka; ačkoli pro šlechetné Irokézy byla oběť posvátného bílého psa
za zimního slunovratu největší slavností jejich náboženství, poněvadž toho neposkvrněného věrného tvora považovali za nejčistšího
posla, jakého mohou vyslat kVelkému duchu s výročním poselstvím
své věrnosti; ačkoli přímo z latinského výrazu pro bělost všichni křesťanští kněží odvozují název jedné části svého liturgického
roucha, alby neboli tuniky, která se nosí pod rouchem duchovního;
ačkoli se při posvátných obřadech římského vyznání užívá barvy
bílé zvlášť při oslavě utrpení Kristova; ačkoli ve zjevení svatého
Jana jsou dána bílá roucha vykoupeným a čtyřiadvacet starců stojí
v bílých rouchách kolem velkého bílého trůnu a Hospodin tam sedí
bílý jako vlna  přese všechny tyto nahromaděné představy toho, co
je líbezné, čestné a vznešené, tají se v nejzákladnější představě této
barvy přece jen něco úskočného, co vzbuzuje v duši větší zděšení
než rudost, kterou nás leká krev.
Právě tato úskočnost způsobuje, že je-li pojem bělosti odloučen od příjemnějších představ a spojen s kterýmkoli předmětem,
který je už sám sebou hrozný, stupňuje jeho hrůzu až do krajnosti.
Vzpomeňte na bílého polárního medvěda a bílého žraloka z tropů.
Nevzbuzuje snad právě jejich hebká bělost tak nesmírnou hrůzu?
Příšerná bělost dodává jejich mlčenlivému pohledu tak ohavné mírnosti, že vypadají spíše odporně než strašlivě. Proto na heraldickém
štítu tygr s tesáky zuřivě vyceněnými tolik nepodrývá odvahu jako
bílý medvěd nebo bílý žralok.4
4  Kdo by se chtěl touto otázkou zabývat podrobněji, pokud jde o polárního
medvěda, mohl by dokazovat, že nesnesitelný odpor k šelmě nezvyšuje bělost
sama o sobě. Rozebereme-li zvýšenou odpornost této šelmy, zjistíme její původ
v tom, že neodpovědná dravost tohoto tvora je oděna do hávu andělské nevinnosti a lásky. Právě proto, že se v naší mysli spojují dva pojmy navzájem si tak
 226 
A vzpomeňte si na albatrosy. Kde se vzala ta oblaka duchovního
obdivu a bledé hrůzy, jimiž tyto bílé přeludy plují ve fantazii každého z nás? První, kdo nám vnukl toto očarování, nebyl Coleridge,
nýbrž největší nelichotící dvorní básník boží, příroda.5
odporující, děsí nás polární medvěd tímto nepřirozeným protikladem. Připustíme-li, že je to všechno pravda, přece musíme přiznat, že nebýt jeho bělosti,
nepociťovali bychom onu zvýšenou hrůzu.
Pokud jde o bílého žraloka, když ho spatříme v jeho normální náladě, jeho bělostný, klouzavý, přízračný klid kupodivu souhlasí s dojmem, jakým působí polární čtvernožec. Tu zvláštnost velmi živě vystihuje francouzský název této ryby.
Římská mše za zesnulé začíná slovy „Requiem aeternam“ (věčný klid) a jménem
requiem se potom označuje celá ta mše i jiná smuteční hudba. A narážejíce na
bílý, mlčenlivý, smrtelný klid u tohoto žraloka a mírnou záhubnost jeho návyků,
říkají mu Francouzi requin.
5  Pamatuji se, jak jsem spatřil prvního albatrosa. Bylo to za dlouhotrvající
bouře ve vodách nedaleko Antarktického moře. Po dopolední hlídce dole jsem
vystoupil na zamračenou palubu a tam jsem spatřil na hlavním poklopu královského opeřence neposkvrněné bělosti se zahnutým, nádherným římským zobákem. Občas obloukovitě roztáhl svá archandělská křídla, jako by chtěl obejmout
nějakou posvátnou archu. Úžasně se chvěl a zmítal. Ačkoli nebyl fyzicky raněn,
vyrážel ze sebe skřeky jako duch nějakého krále v nadpřirozeném zoufalství.
Připadalo mi, že jeho nepopsatelnýma, podivnýma očima nahlížím do tajemství samého Boha. Poklonil jsem se jako Abraham andělům. Tento bílý tvor byl
tak bělostný, jeho křídla tak široká, že jsem v těchto navždy zavržených vodách
ztratil ubohé předivo vzpomínek na staré zvyky a městský život. Dlouho jsem se
díval na tu záplavu peří. Nemohu vyjádřit, nýbrž jen naznačit, co jsem si tehdy
myslil. Konečně jsem procitl. Obrátil jsem se a otázal se námořníka, jaký je to
pták. Ťulpas, odpověděl. Ťulpas, to jméno jsem předtím jakživ neslyšel. Je možné, že tento nádherný tvor je lidem na pevnině zcela neznám? To jistě ne. Později
jsem se dověděl, že ťulpas říkají námořníci albatrosovi. Není proto nijak možné,
že by byla Coleridgcova fantastická báseň odpovědna za mystické dojmy, které
jsem prožíval při spatření tohoto ptáka na naší palubě. Vždyť jsem onu báseň
ještě nečetl, ani jsem nevěděl, že ten pták je albatros. Ale tím chci jen nepřímo
dodat jasnějšího lesku ušlechtilým hodnotám básně i básníka.
Tvrdím tedy, že tajemství kouzla toho ptáka záleží hlavně v nádherné bělosti
jeho těla. To dotvrzuje ještě okolnost, že existují ptáci, kteří byli protimluvně
pojmenováni šedí albatrosi, a ty jsem také často viděl, ale nikdy jsem neměl
 227 
Nejslavnější vnašich kronikách Západu a v indiánských zkazkách
je bílý oř prérijní, nádherný, jako mléko bílý kůň s velkýma očima,
s malou hlavou a mohutnou hrudí, kůň, jehož vznešené a přezíravé chování mělo důstojnost tisíce mocnářů. Byl to zvolený Xerxes
ohromných stád divokých koní, jejichž pastviny v oněch dobách
byly ohraničeny jenom Skalistými horami aAlleghanským pohořím.
Jako plamen klusal v jejich čele na západ, jako ta vyvolená hvězda,
která každého večera přivádí světelné zástupy. Svítivý vodopád jeho
hřívy a zahnutá kometa ocasu dávaly mu ozdobu nádhernější, než
by mu byli mohli dát zlatníci a stříbrotepci. Byl to nejkrálovštější
a nejarchandělštější zjev toho nepodmaněného světa na západě,
zjev, který v očích starých traperů a lovců oživoval slávu oněch pradávných dob, kdy Adam kráčel majestátně jako Bůh, odvážně a hrdě
jako tento statný oř. Kráčeje mezi svými pobočníky a maršály v čele
nespočetných kohort, které proudily ustavičně po pláních jako nějaká řeka Ohio, nebo obklopen svými poddanými, kteří se pásli kol
dokola na obzoru, bílý oř je v trysku přehlížel a teplé nozdry se rděly
na jeho chladné mléčné běli. Ať se objevil v jakékoli situaci, vždy byl
pro statečné indiány předmětem rozechvělé úcty a posvátné bázně.
Podle toho, co se dochovalo v legendách o tomto ušlechtilém koni,
nelze vůbec pochybovat, že hlavně jeho duchová bělost jej obestírala božstvím a že si toto božství sice vynucovalo zbožňování, ale
zároveň vzbuzovalo jakousi nevyslovitelnou hrůzu.
Jsou však i jiné případy, kdy tato bělost ztrácí všechnu neobvyklou a podivnou slávu, jakou jsme viděli u bílého oře a albatrosa.
Co tak zvláštně odpuzuje a často uráží zrak při pohledu na člověka albína, že často budí odpor i u svých přátel a příbuzných? Působí
takový pocit, jako když jsem spatřil onoho ptáka v Antarktiku.
Avšak jak byl tento mystický tvor lapen? Nešeptejte, povím vám to: na zrádný
hák a šňůru, jak plul po moři. Kapitán si z něho nakonec udělal listonoše, uvázal
mu kolem krku kožený lístek se jménem lodi a udáním času a místa a potom jej
pustil na svobodu. Nepochybuji o tom, že ten kožený lístek, určený člověku, byl
odnesen do nebe, kam ten bílý pták odlétl, aby se připojil k okřídleným cherubínům, vzývajícím a chválícím Boha!
 228 
tak bělost, kterou je poznamenán, vyjádřená i jménem, jímž se označuje. Albín bývá stejně urostlý jako jiní lidé nemá podstatné tělesné
vady  a přece bělost vše pronikající činí z něho tvora ohyzdnějšího,
než je nejošklivější zrůda. Proč to?
Ale i za okolností zcela jiných užívá příroda tohoto vrcholného
příznaku děsu  sice méně nápadně, ale neméně zlomyslně. Podle svého sněžného vzhledu byl bojovný duch jižních moří nazván
bílá bouře. Ani v některých historických případech zchytralá lidská
zlomyslnost nezavrhla prostředek tak mocný. Jak divoce se zvyšuje účinek oné partie v kronice Froissartově, když v Gentu vraždí
starostu na tržišti Bílé kapuce, smělci zahalení v bílá roucha své
radikální strany!
V některých případech i společná dědičná zkušenost celého lidstva vydává svědectví o nadpřirozenosti bílé barvy. Není pochyby,
že při pohledu na mrtvého děsí nejvíc jeho mramorová bledost;
ta jako by vskutku byla známkou zděšení na onom světě, stejně
jako tady je známkou smrtelného strachu. Az oné bledosti mrtvého
jsme přejali výraznou barvu rubáše, do něhož mrtvé zahalujeme.
Dokonce i naše pověrčivost halí přízraky do sněhobílého pláště.
Všichni duchové se vynořují v mléčné, bílé mlze.  A když už jsme
v těch hrůzách, dodejme ještě, že i král děsu, jak ho líčí evangelista,
jede na bílém koni.
Nechť si člověk v jiné náladě dává bělost za symbol čemukoli
vznešenému nebo laskavému, přece nemůže popřít, že tato barva
v svém nejhlubším, idealizovaném významu budí v jeho duši zvláštní strašidelný dojem.
Tato skutečnost je sice nesporná, ale jak si ji má smrtelník vysvětlit? Analyzovat ji, to se zdá nemožné. Můžeme uvést některé
případy, kdy bělost  i když je právě buď zcela, nebo z valné části
zbavena vší přímé souvislosti s něčím strašlivým  přece jen na
nás působí stejným kouzlem, třebaže v menší míře. Můžeme tedy
doufat, že náhodou najdeme klíč, který by nás dovedl ke skryté
příčině, po níž pátráme?
 229 
Zkusme to. Avšak při takovém pátrání důvtipnost volá po důvtipu
a bez obraznosti nemůže člověk následovat jiného do těchto síní.
Ačkoli aspoň některé z těch pomyslných dojmů, jež uvedeme, nepochybně zažila většina lidí, přece jen málokteří si je tehdy docela
uvědomili, a proto si teď na ně ani nevzpomenou.
Proč u člověka, který se nikdy nezabýval abstraktními myšlenkami a je jenom nepatrně obeznámen se zvláštní povahou svatodušní
neděle, u Angličanů zvané Bílá, pouhá zmínka o tom dni vzbuzuje
představu dlouhého, smutného, mlčenlivého procesí poutníků, kráčejících pomalu, se skloněnými hlavami, jež pokrývají kápě bílé jako
padlý sníh? Nebo proč v duši prostého a neučeného protestanta ze
středních amerických států letmá zmínka o bílém mnichu nebo bílé
jeptišce vzbuzuje představu sochy bez očí?
Anebo co způsobuje, kromě pověstí o žalářovaných válečnících
a králích (a ty všechno plně nevysvětlují), že Bílá věž v Londýně
působí na obraznost nezcestovalého Američana dojmem silnějším
než jiné vysoké stavby v jejím sousedství, jako věž Byward nebo
dokonce Krvavá věž? Čím to je, že při pouhé zmínce o vznešených
vrcholcích Bílých hor vNew Hampshiru zavalí duši představa gigantické duchovitosti, kdežto vzpomínka na Modré pohoří ve Virginii
je plna tiché, rosné, mlžné zasněnosti? Nebo proč bez ohledu na
zemskou šíři a délku vzbuzuje jméno Bílého moře dojem přízračnosti, kdežto Žluté moře nás ukolébává pozemskými představami
o mírných odpoledních na vlnách, po nichž přicházejí neobyčejně
barvité, a přece zasněné západy slunce? Nebo abychom vybrali
případ zcela nehmotný, zasahující jedině obraznost: když čteme
staré pohádky ze střední Evropy, proč onen „vysoký bledý muž“
z harckých lesů, jehož neměnná bledost se nehlučně plíží zelení
hájů  proč se nám tento přízrak zdá hroznější než všichni povykující šotkové z Blocksburgu?
A copak způsobuje, že bezdeštná Lima je nejpodivnější a nejsmutnější město, jaké lze spatřit? Není to nikterak vzpomínka na
její katedrály, jež se zhroutily při zemětřesení, ani vzedmuté vlny
jejího bouřlivého moře, ani bezcitnost suché oblohy, z níž nikdy
 230 
neprší, ani pohled na širé pole nakloněných štíhlých věží, sražených pokrovních kamenů a nachýlených křížů (jako sehnutá ráhna
zakotvených lodí), ani její předměstské ulice, v nichž domovní zdi
leží přes sebe jako rozhozené karty  tyhle skutečnosti samy nejsou nejpodstatnější. Avšak Lima se zahalila bílým závojem, a z té
běli jejího smutku vychází větší děs. Tato bělost, stará jako Pizarro,
vzbuzuje dojem, že její zříceniny se nemění, jako by vznikly teprve
včera, a nedopouští, aby veselá zeleň dokonala rozklad; prostírá
nad rozbořenými hradbami strnulou bledost mrtvice, jež zpevňuje
své vlastní znetvořeniny.
Vím, že bělost není běžně považována za hlavního činitele, který
zvyšuje hrůzu předmětů jinak hrozných; pro člověka bez obraznosti
nejsou hrůzné ani ty případy, kdy jiné lidi poděsí téměř výlučně
tato jediná vlastnost, zvláště vyskytne-li se v jakékoli formě blízké
mlčení nebo univerzálnosti. Co těmito dvěma tvrzeními myslím,
vysvitne snad nejlépe z těchto příkladů.
Předně: Když se námořník blíží k pobřeží cizí země a za noci
slyší hukot příboje, probudí se jeho bdělost a pociťuje tolik strachu,
kolik je třeba, aby se zbystřily všechny jeho smysly. Ale vyvolejme
jej přesně za týchž okolností z jeho visutého lůžka, aby se podíval,
jak jeho loď pluje půlnočním mořem mléčné bělosti  jako by kolem
něho plulo množství bílých medvědů z okolních pobřeží  potom
pocítí němou pověrčivou hrůzu. Zastřený přízrak zbělených vod ho
vyděsí jako skutečné strašidlo. Marně ho olovnice ujišťuje, že je ještě
daleko od písčin. Odvaha i kormidlová páka klesají a on se neuklidní,
dokud nemá pod sebou opět modrou vodu. Ale který námořník by
ti řekl: „Pane, to na mne nepůsobil ani tak strach, že narazíme na
skrytá skaliska, jako strach z oné odporné bělosti!“
Za druhé: indiánovi narozenému v Peru nevnuká ani trochu strachu stálý pohled na Andy pokryté sněhem, leda snad tehdy, když si
představí věčnou mrazivou pustotu v těch ohromných výškách a samozřejmě se zachvěje při pomyšlení, jaká by to byla hrůza, kdyby
se sám ztratil v tak nehostinných pustinách. Podobně zálesák ze západu se celkem lhostejně dívá na nekonečné prérie zaváté sněhem,
 231 
kde ani jediný stín stromu nebo větvičky neporuší jednotvárnou bělost. Jinak je námořníkovi, který pozoruje scenérii v antarktických
mořích; tady se občas zachvěje  při nějakém ďábelském kousku
kejklířských mocností mrazu a vzduchu ablízek ztroskotání nevidí
duhu, slibující naději a úlevu v jeho neštěstí, nýbrž jen to, co vypadá jako nekonečný hřbitov, šklebící se na něho ostrými ledovými
pomníky a roztříštěnými kříži.
Snad si řekneš, že tato bělobová kapitola o bělosti je jen bílou
vlajkou, kterou vyvěsila duše zbabělá. Izmaeli, přemohla tě trudnomyslnost.
Něco mi ale pověz. Toto mladé, silné hříbě bylo zrozeno v některém klidném údolí Vermontu, daleko ode všech divokých šelem,
a když za ním zatřepeš čerstvou kůží buvola, takže ji ani nevidí,
nýbrž jen z ní cítí pach divokého zvířete, začne se plašit za plného
denního slunce, frká a s vytřeštěnýma očima začne dupat v šíleném
strachu. Proč? Ze svého zeleného severního domova si neodneslo
žádnou vzpomínku na dravou a ničivou zvěř, takže podivný pach,
který cítí, mu nemůže připomínat nic, co by bylo ve spojení s dřívějšími nebezpečími. Co také toto novoanglické hříbě může vědět
o černých bizonech vzdáleného Oregonu?
Neví ovšem nic; ale u tohoto nerozumného zvířete jste viděli
instinktivní pocit démonických sil ve světě. Je od Oregonu vzdáleno
tisíce mil, ale když ucítí onen divoký pach, jsou pro ně ta trhající
a bodající stáda bizonů stejně přítomna jako pro zaběhlé divoké
hříbě prérijní, které snad v této chvíli bizoni zadupávají do prachu.
Tlumený hukot valícího se mléčného moře, hrůzný šelest mrazových závěsů na horách, bezútěšné přesouvání sněhových závějí na
prériích  to všechno znamená pro Izmaela tolik, co pro polekané
hříbě šustot buvolí kůže!
Třebaže nikdo neví, kde leží bezejmenné věci naznačované takovými mystickými znameními, přece pro mne stejně jako pro to
hříbě někde existovat musí. I když se tento viditelný svět v mnohém
ohledu zdá stvořen v lásce, přece neviditelné oblasti byly stvořeny
ve strachu.
 232 
Nerozřešili jsme však ještě otázku čaromoci této bělosti a nedověděli se, proč tak mohutně působí na duši. A co je ještě podivnější
a významnější  proč, jak jsme viděli, je nejvýmluvnějším symbolem věcí duchovních, ba víc, pravým závojem křesťanského božstva
a zároveň také umocňujícím činitelem věcí, které lidstvo nejvíc děsí.
Je to snad proto, že svou neurčitostí předznamenává nemilosrdné
pustiny a nekonečnosti vesmíru a že nás tedy zezadu lstivě probodává myšlenkou na zkázu, když se díváme do bílých hloubek Mléčné
dráhy? Nebo snad proto, že bělost není vpodstatě ani tak barva, jako
spíš viditelný nedostatek barvy, a přitom sloučenina všech barev?
Je to proto, že v zasněžené širé krajině nás ovane zvláštní němá
prázdnota, plná významu  bezbarvost a všebarevnost bezbožectví, jehož se děsíme? A když uvažujeme o druhé teorii přírodních
filozofů, že totiž všechny ostatní pozemské barvy  každá nádherná
či původní okrasa, něžné zbarvení nebe a lesů při západu slunce,
ano, i ozdobný samet motýlů a motýlokvětá líčka mladých dívek  to
všechno že jsou jen důmyslné klamy, které vlastně nejsou v hmotě
obsaženy, nýbrž jen zvenčí na ni naneseny, takže celá zbožňovaná příroda je nalíčena jako nevěstka, jejíž lákadla nekryjí nic než
márnici uvnitř; a jdeme-li dále a uvažujeme, že ona mystická kosmetika, která vyrábí každou barvu, totiž onen veliký princip světla
sám v sobě, navždy zůstává bílá nebo bezbarvá, a kdyby působila
na hmotu zcela bezprostředně, že by pokryla všechny předměty,
i tulipány a růže, svým vlastním bílým zabarvením  přemýšlíme-
-li o tom všem, leží před námi ochromený vesmír jako malomocný.
A jako oni tvrdohlaví cestující po Laponsku, kteří odmítnou nosit
na očích barevné a zbarvující brýle, tak se i ubohý nevěrec sám
oslepí zíráním na velkolepý bílý povlak, který zahaluje celý obzor
kolem něho. A symbolem toho všeho byla bílá velryba. Divíte se
ještě vášnivé honbě za ní?
 233 
XLIII.
SLYŠ!
Psst! Slyšels ten hluk, Cabaco?“
Byl čas popůlnoční hlídky. Měsíc jasně svítil. Námořníci stáli vřadě,
která se táhla od jedné kádě s pitnou vodou uprostřed lodi až ke kádi
u zábradlí na zádi. Takto si podávali kbelíky s vodou, aby naplnili
zadní káď. Stáli většinou na posvátném území velitelské paluby, proto
si dávali pozor, aby ani nemluvili, ani nešoupali nohama. Kbelíky šly
z ruky do ruky v nejhlubším tichu, přerušovaném občas jen plesknutím plachty a stálým šumem neúnavně postupujícího kýlu.
Za tohoto ticha Archy, jeden z mužů v řadě, jehož místo bylo
u zadních poklopů, zašeptal sousedovi, původem Cholovi, slova výše
uvedená.
„Psst! Slyšels ten hluk, Cabaco?“
„Vezmi ten kbelík, Archy, ano? Jakýpak hluk?“
„Už zase  pod poklopy  cožpak to neslyšíš  zakašlání  znělo
to jako zakašlání.“
„Jaké zakašlání, k čertu. Podej mi ten prázdný kbelík!“
„Už zas  je to tamhle. Teď zas, jako když se převracejí dva nebo
tři spáči.“
„Caramba! Tak už dost, kamaráde, přestaň! To se v tobě obracejí ty
tři vypečené suchary, co jsi snědl k večeři  nic jiného. Hleď si kbelíku!“
„Říkej si, co chceš, kamaráde, mám tenké uši.“
„Toť se rozumí, ty jsi přece ten chlapík, co slyšel starou kvakerku
cvakat pletacími dráty ještě padesát mil po moři od Nantucketu.
Tos přece byl ty!“
„Jen se pošklebuj, uvidíme, co se z toho vyklube! Poslechni, Cabaco, tam dole v zadním skladišti je někdo, koho jsme ještě na palubě
neviděli, a mám dojem, že náš starý Mogul o tom taky bude něco
vědět. Při jedné ranní hlídce jsem slyšel, jak Stubb říká Flaskovi, že
něco takového je ve vzduchu.“
„Pst! Hleď si kbelíku!“
 234 
XLIV.
MAPA MOŘE
Kdybyste byli následovali kapitána Achaba do kajuty po oné bouři,
která zuřila v noci po tom večeru, kdy posádka nadšeně schválila
jeho záměr, byli byste viděli, že přistoupil k zásuvce v nosníku, vyňal
z ní velký svitek pomačkaných, zežloutlých námořních map, rozprostřel je před sebou na stole přišroubovaném k podlaze a potom si
k nim sedl. Bedlivě zkoumal různé čáry a stínování, které na nich
bylo vidět, a potom pomalu, ale jistou rukou zakresloval tužkou
další kurzy na místa dosud prázdná. Občas nahlížel do kupy starých
lodních deníků vedle sebe; byla v nich zaznamenána roční období
a místa, kdy a kde byli za různých dřívějších plaveb různých lodí
chyceni nebo spatřeni vorvani.
Při této práci se mu podle pohybu lodi ustavičně houpala nad
hlavou těžká cínová lampa, zavěšená na řetěze, a stále mu vrhala
na vrásčité čelo přelétavé záblesky a stíny čar, takže se téměř zdálo,
že ve chvíli, kdy kreslí čáry a kurzy na krabatých mapách, rýsuje
neviditelná tužka čáry a kurzy na mapě jeho čela, poznamenaného
hlubokými rýhami.
Nebylo to však nic výjimečného, že Achab té noci v samotě své
kajuty takto přemítal nad mapami. Vytahoval je skoro každé noci
a téměř vždy vymazal některé značky zakreslené tužkou a nahradil
je jinými. Maje před sebou mapy všech čtyř oceánů, Achab se totiž
prodíral bludištěm proudů a vírů, aby se jistěji přiblížil k uskutečnění oné monomanické myšlenky, která jej ovládala.
Někomu, kdo není plně obeznámen se zvyky leviatanů, může
se zdát, že je to úsilí nesmyslně beznadějné chtít takto vypátrat
jediného osamělého tvora v nekonečných mořích naší planety. Nezdálo se to však nesmyslné Achabovi, který znal soustavu všech
mořských pohybů a proudů, a vypočítávaje si podle nich, kudy je
unášena potrava vorvaňů, a připomínaje si také pravidelné, zjištěné
sezony lovu na vorvaně v určitých zeměpisných šířkách, mohl dojít
 235 
k rozumným dohadům, ba skoro s jistotou určit nejvhodnější čas,
kdy má v kterém lovišti pátrat po své kořisti.
Že se vorvani periodicky vracejí do určitých vod, je pravda tak
nepochybná, že podle přesvědčení mnohých lovců by se potvrdilo 
kdyby vorvani byli pečlivě pozorováni a studováni po celém světě
a kdyby byly pečlivě srovnány lodní záznamy o každé plavbě celé
velrybářské flotily  že se vorvani stěhují stejně neproměnně jako
sledi nebo jako vlaštovky. Podle tohoto náznaku byly již učiněny
pokusy vypracovat složité mapy tahu vorvaňů.6
Vorvaně vede na cestě z jednoho naleziště potravy do druhého
jakýsi neklamný pud  řekněme raději tajemná moudrost od Boha 
plují většinou po tratích, jak se tomu říká, a konají cestu podle určité
mořské linky s takovou neúchylnou přesností, že žádná loď, plující
podle mapy, nikdy ani z desetiny nedosáhla přesnosti tak úžasné.
Ačkoli je směr, kterým se velryby ubírají, v těchto případech přímý
jako přímka zeměměřiče a třeba je linie plavby přesně omezena
na jejich rovnou, neúchylnou brázdu, přesto zabírá domnělá trať,
po níž v tuto dobu vorvaň pluje, obyčejně několik mil šířky (více
nebo méně, podle toho, jak se žíla rozšiřuje nebo zužuje), ale nikdy
nepřesahuje oblast, kterou lze přehlédnout z hlavního stožáru velrybářské lodi, když obezřetně proplouvá tímto magickým pásmem.
Z toho plyne, že v určitých ročních obdobích lze v rozpětí této šířky
a podél této dráhy pátrat s velkou důvěrou po táhnoucích velrybách.
Proto mohl Achab nejen doufat, že v ověřených časech zastihne
svou kořist na jednotlivých jejích známých lovištích, ale za stálého
křižování po nekonečné vodní pláni mezi těmi lovišti mohl po ces6  Od té doby, co jsem toto napsal, byl návrh potvrzen úředním oběžníkem
poručíka Mauryho z Národní observatoře ve Washingtonu 16. dubna 1851.
Oběžník uvádí, že tato mapa je již dokončována; některé úseky jsou v oběžníku
uvedeny. „Tato mapa rozděluje moře v oblasti o pěti stupních zeměpisné šířky
a pěti stupních zeměpisné délky. Svisle probíhá každou z těchto oblastí dvanáct
sloupců pro dvanáct měsíců. Vodorovně jsou každou oblastí vedeny tři čáry. Jedna ukazuje počet dní strávených každého měsíce v každé oblasti, ostatní dvě
ukazují počet dní, v kterých byli spatřeni vorvani nebo grónské velryby.“
 236 
tě svým důvtipem vystihnout i čas i místo, kde bude mít přece jen
naději na setkání.
Byla tu však okolnost, která jako by na první pohled mařila jeho
šílený, ale přece jen soustavný plán. Ale ve skutečnosti snad přece
ne. Třeba tito vorvani, žijící pospolitě, mají svá pravidelná údobí pro
určitá loviště, přece jen se z toho nedá všeobecně usuzovat, že stáda,
která loví na té a té zeměpisné šířce nebo délce, dejme tomu, letos,
jsou opravdu táž, která jsme tu zastihli v údobí předešlém, neboť
v některých zvláštních a nesporných případech byl dokázán pravý
opak. Tato poznámka, ač v menším rozsahu, platí všeobecně také
o vorvaních osamělých a poustevnických, dospělých a zestárlých.
Byl-li tedy Moby Dick spatřen loni například v lovišti v Indickém
oceánu, zvaném Seychelly, nebo v Sopečném zálivu u japonského
pobřeží, nedalo se z toho ještě usuzovat, že se s ním Pequod jistě
setká, navštíví-li v stejné roční době jedno z těchto lovišť. Totéž
platilo i pro jiná jeho loviště, kde se občas objevoval. Každé naleziště potravy bylo jen příležitostnou zastávkou, řekněme zájezdním
hostincem na moři, a ne místem trvalého pobytu. A pokud se tu
mluvilo o Achabových nadějích na to, že dosáhne svého cíle, byly
to jen náznaky, kde všude cestou mohl mít se vší pravděpodobností
zvlášť dobré vyhlídky do té doby, než nastane nejpříznivější sestava
místa a času, kdy se všechny možnosti promění v pravděpodobnosti a každá možnost bude, jak si Achab zbožně přával, jen krokem
k jistotě. Ta nejpříznivější sestava času a místa byla shrnuta v jeden
technický výraz: údobí na lince. Neboť tam a tam, v ten a ten čas
byl Moby Dick už po několik let pravidelně spatřován a zdržel se
v oněch vodách na chvíli, jako slunce za své roční okružní pouti prodlí v každém znamení zvěrokruhu po dobu, kterou lze předpovědět.
Tam také docházelo k většině smrtelných zápasů s bílou velrybou;
tamější vlny byly proslulé jejími činy; tam také bylo to tragické místo, kde starý monomaniak našel hrozný důvod k své pomstě. Ale
při vší opatrné bystrosti a neúnavné bdělosti, s níž Achab vrhl celé
své zachmuřené já do této vytrvalé štvanice, neodvážil se založit
všechny své naděje jen na onom vůdčím faktu, o kterém jsme se
 237 
zmínili, byť těmto nadějím vyhovoval sebelíp. Aponěvadž měl stále
na paměti svou přísahu, nebyl s to uklidnit své nepokojné srdce tou
měrou, aby nepátral i jinde.
Pequod vyplula z Nantucketu právě na začátku „údobí na lince“. Žádné sebevětší úsilí nemohlo proto jejímu kapitánu umožnit,
aby vykonal velkou plavbu na jih, obeplul mys Horn, a překonav
potom šedesát stupňů zeměpisné šířky, octl se v rovníkovém Tichém oceánu včas a mohl tam lovit. Proto bude muset počkat až
na sezonu příští. Pequod tedy vyplula předčasně, a přece si Achab
možná zvolil pravou chvíli, právě se zřetelem na samu povahu okolností. Vždyť měl před sebou tři sta pětašedesát dnů a nocí volného
času; a místo aby netrpělivě čekal na pevnině, stráví tento volný
čas rozmanitým lovem; neobjeví-li se ovšem náhodou bílá velryba
s vrásčitým čelem, trávící prázdniny v mořích daleko od obvyklých
lovišť, kdesi v Perském zálivu nebo v Bengálském zálivu, v mořích
čínských nebo v kterýchkoli jiných vodách vyhledávaných vorvani.
Monzuny, pampery, větry severozápadní, horké větry ze severní
Afriky, pasátní a vůbec všechny větry kromě středomořského a samumu mohou zahnat Moby Dicka do křivolakého kurzu Pequody,
jež obeplouvá svět.
Ale i když toto všechno připustíme, přece jen, uvažujeme-li rozumně a klidně, připadá nám ta myšlenka šílená: i kdyby se loď
setkala s tou jedinou osamělou velrybou v širém oceánu bez břehů 
cožpak by ji lovec mohl poznat jako třebas bělovousého muftiho
v přelidněných ulicích Cařihradu? Mohl. Nebylo možno se zmýlit,
vždyť Moby Dick měl zvláštní sněhobílé čelo a sněhobílý hrb tak
jedinečný. Cožpak jsem svou velrybu nepoznamenal? mumlal si
Achab, když se po prohlížení map dlouho po půlnoci hroužil do
vzpomínek  poznamenal jsem ji, a má mi uniknout? Její široké
ploutve jsou provrtané a zoubkované jako ucho ztracené ovce! Nyní
se jeho šílená mysl hnala bez dechu jako o závod, až ho přepadla
únava a slabost. Tehdy hledal zotavení a sílu na čerstvém vzduchu
na palubě. Ach bože! Jaká muka vytrpí člověk, který je sžírán nespl-
 238 
něnou touhou po pomstě! Spí se zaťatými pěstmi, a když se probudí,
má na dlaních krvavé stopy po svých vlastních nehtech.
Často ho vyštvaly z visutého lůžka vysilující a nesnesitelně živé
noční sny, které navazovaly na divoké myšlenky jeho dní, s výbuchem
zuřivosti je rozpřádaly dál a vířily jimi v jeho hořícím mozku bez ustání dokola, až mu sám tlukot vlastního srdce naháněl nesnesitelnou
úzkost. Někdy se stávalo, že ho tato smrtelná duševní muka vyšinula
z rovnováhy a v nitru jako by se mu otvírala propast, z níž vyšlehují
rozeklané plameny a blesky a z níž na něho prokletí ďáblové kývají,
aby mezi ně skočil; když se pod ním šklebilo toto niterné peklo, tehdy
se rozlehl po celé lodi divoký výkřik a Achab s planoucím zrakem
vyrazil ze své kajuty, jako kdyby prchal zhořícího lůžka. Ale toto snad
byly jen nejzřetelnější znaky jeho pevného odhodlání a ne nepotlačitelné příznaky skryté slabosti nebo děs zvlastního rozhodnutí. Vždyť
v takových chvílích bláznivý Achab, osnující plány, nesmiřitelně pevný lovec bílé velryby, takový Achab, jaký se odebral na lůžko, nemohl
sám za to, že z lůžka opět s hrůzou utekl. To způsobila jeho věčná
živoucí podstata čili duše ave spánku tato duše prozatím odpoutaná
od formující vůle, která jí jindy užívala navenek jako prostřednice či
jednatelky  hleděla bezděky uniknout zdrásavé blízkosti oné divoké
družky, s níž už nesplývala vjedno. Vůle však může žít jen ve spojení
sduší. Když Achab zaměřil všechny své myšlenky a snahy k jedinému
cíli, tento cíl již pouhou úporností vlastní vůle si na bozích a ďáblech
vydobyl jakousi samozvanou anezávislou vlastní existenci. Ba dokonce tato samozvaná bytost dovedla strašně žít a planout, i když běžná
životnost, k níž byla připojena, zděšeně prchala od zplozence tak
nežádoucího a nepřirozeného. Proto když to, co se zdálo Achabem,
prchalo z kajuty, jeho zmučený duch, planoucí z tělesných očí, byl po
tu dobu jen čímsi bezobsažným, jen beztvarou náměsíčnou bytostí,
paprskem živého sice světla, který však neměl co osvětlovat  aproto
prázdnota sama. Bůh ti pomoz, starče, tvé myšlenky v tobě stvořily
nového tvora! Sup užírá neustále srdce tomu, koho hluboké přemýšlení změní vPromethea; a tím supem bývá právě tvor, kterého stvořil.
 239 
XLV.
OSVĚDČENÍ
Pokud snad má tato kniha nějaké dějové pásmo, je pro ně ze všech
kapitol, co jich svazek má, nejdůležitější kapitola předchozí, neboť
se v prvních svých odstavcích nepřímo dotýká několika velmi zajímavých a pozoruhodných zvláštností ve zvycích vorvaňů, ale její
hlavní námět si žádá ještě dalšího a zasvěcenějšího zevrubného
výkladu, má-li být dokonale pochopen a má-li být také odstraněna
všecka nedůvěra, pokud jde o nelíčenou pravdivost hlavních bodů
tohoto vyprávění, nedůvěra, kterou může u někoho vzbudit naprostá neznalost celé látky.
Nejde mi o to, abych se této části svého úkolu zhostil metodicky, spíše hodlám vzbudit žádoucí dojem tím, že uvedu jednotlivě
několik případů, které jsem jako velrybář skutečně poznal v praxi
nebo o nichž vím z hodnověrných pramenů, a z těchto případů, jak
doufám, vyplyne potom závěr sám sebou.
Předně: Z vlastní zkušenosti znám tři případy, kdy se velrybě
zasažené harpunou podařilo uniknout; po nějaké době (v jednom
případě po třech letech) ji opět stejná ruka zasáhla, zabila a z jejího
těla byla vyňata dvě železa, obě označená stejnou soukromou značkou. V tomto případě uplynula tři léta mezi oběma vrhy harpunou 
myslím, že snad ještě o něco víc  a muž, který harpunu vrhl, vydal
se v tom mezidobí na cestu do Afriky po obchodní lodi, vystoupil
tam na břeh, připojil se k výzkumné výpravě a pronikl hluboko do
vnitrozemí, kde cestoval asi dvě léta, často ohrožován hady, divochy,
tygry, zhoubnými nákazami a všemi ostatními běžnými nebezpečími, s kterými je spojeno cestování v srdci neznámých krajin. Zatím velryba jím zasažená jistě také cestovala, nepochybně třikrát
obeplula zeměkouli, otírajíc se boky o všechna pobřeží Afriky, ale
nebylo to nic platné. Muž a velryba se opět setkali, jeden zvítězil
nad druhým. Říkám, že jsem sám poznal tři podobné případy. Po
dvakrát jsem viděl, jak byly velryby zasaženy a jak byla při druhém
 240 
útoku dvě železa s příslušnými vyrytými značkami později vytažena z mrtvé velryby. V onom tříletém případě se stalo, že jsem byl
poobakrát v člunu, poprvé i podruhé, a nakonec jsem pod velrybím
okem docela zřetelně poznal zvláštní obrovskou bradavici, které
jsem si všiml již před třemi lety. Říkám před třemi, ale jsem si jist,
že to bylo mnohem déle. Nuže, to jsou tři případy, o kterých jsem
se přesvědčil. Ale slyšel jsem o mnoha jiných případech od osob,
o jejichž věrohodnosti v této věci není proč pochybovat.
Za druhé: Mezi lovci vorvaňů je velmi dobře známo  i když lidé
na pevnině o tom pranic nevědí  že bylo několik památných historických případů, kdy zvláštní velrybu bylo možno v různých dobách
a na různých místech snadno poznat. Proč ta velryba byla nápadná?
Nikterak jen a jen svými tělesnými zvláštnostmi, kterými se liší od
ostatních velryb.  Ať je velryba po této stránce jakkoli zvláštní,
lidé brzy skoncují s jejími zvláštnostmi, když ji zabijí a vyškvaří
na tuk zvláště cenný. Ne, příčina je jiná: taková velryba bývá po
osudných zkušenostech velrybářů obestřena hrůznou pověstí jako
třebas Rinaldo Rinaldini, takže většina velrybolovců na znamení,
že ji poznali, raději jen zasalutuje, když ji spatří odpočívat na moři,
a nesnaží se navázat s ní důvěrnější známost. Stejně si počínají někteří chudáci na pevnině, kteří náhodou znají popudlivého slavného
muže; když ho potkají na ulici, pěkně ho jen zdáli skromně pozdraví,
protože kdyby nějak usilovali o důvěrnější seznámení, mohli by za
svou odvážlivost dostat pořádný štulec.
A nejenže každá z těchto pověstných velryb nabyla velké osobní proslulosti  ba možno mluvit o slávě hvězd se dotýkající  nejenže byla slavná zaživa a je teď po smrti nesmrtelná v historkách
vyprávěných na přídi, ale dostalo se jí práv, výsad a vyznamenání
slavné osobnosti; věru, získala jméno stejně jako Kambyses nebo
Caesar. Viď, Timorský Tome, proslulý leviatane, kterého se báli jako
ledovce, ty, který jsi tak dlouho číhal ve východních úžinách toho
jména a jehož vodomet často viděli z palmového pobřeží v Ombay!
Viď, Novozélandský Jacku, postrachu všech lodí křižujících nablízku země Tattoo! Viď, Morquane, králi Japonska, tvůj vysoký vodo-
 241 
met se prý podobal sněhobílému kříži na obloze! Nebylo tomu tak,
ó done Migueli, ty chilský vorvani, poznamenaný jako stará želva
mystickými hieroglyfy na zádech? Docela prozaicky řečeno, tady
máte čtyři velryby, které znalci dějin kytovců znají tak dobře jako
znalci starověku Maria a Sullu.
Ale to není všecko. Když Novozélandský Tom a don Miguel působili v různých dobách pravou spoušť mezi čluny z různých lodí, velrybáři na ně nakonec podnikli lov; soustavně po nich bylo pátráno
a byli pronásledováni a zabiti chrabrými velrybářskými kapitány,
kteří zvedali kotvy jen a jen s tímto úmyslem, stejně jako se za starých časů kapitán Butler vydal na pochod Narragansettskými lesy
s odhodláním polapit pověstného vražedného divocha Annawona,
čelného bojovníka indiánského krále Filipa.
Nevím, kde bych našel vhodnější příležitost než právě tady, abych
se mohl zmínit o několika málo věcech, které považuji za důležité,
neboť vytištěny potvrzují po všech stránkách pravděpodobnost
celého vyprávění o bílé velrybě a zejména závěrečné katastrofy.
Je to totiž jeden z těch skličujících případů, kdy je třeba pravdu
podpírat stejnou měrou jako omyl. Obyvatelé pevniny jsou většinou tak neznalí některých nejprostších a nejhmatatelnějších divů
světa, že nepodáme-li tu několik prostých pravdivých příběhů z dějin rybářství a jiné podrobnosti, budou považovat Moby Dicka za
nestvůrnou bajku nebo, což je ještě horší a odpornější, za ošklivý
a nesnesitelný jinotaj.
Předně: Třebas většina lidí má jakési neurčité, prchavé tušení
o povšechných nebezpečích při velrybářství, přece jen nemá ustálenou a živou představu o těchto nebezpečích a o tom, jak často
k nim dochází. Jedním důvodem snad je, že z nynějších velrybářských neštěstí a úmrtí po úrazu není snad ani padesátina doma
veřejně oznámena, i když je i taková zpráva jen pomíjivá a brzy
upadne v zapomenutí. Myslíte snad, že ten chudák, který byl v tuto
chvíli možná zachycen provazcem harpuny někde u pobřeží Nové
Guineje a kterého potápějící se velryba stahuje dolů, ke dnu moře 
myslíte snad, že se jméno toho chudáka objeví ve sloupci úmrtí
 242 
v novinách, které budete číst zítra při snídani? Neobjeví, poněvadž
poštovní spojení mezi vaším městem a Novou Guinejí je velmi nepravidelné. Ostatně, slyšeli jste vůbec, že by se dalo mluvit přímo
nebo nepřímo o pravidelných zprávách zNové Guineje? Apřece vám
mohu říci, že při jedné výpravě v Tichém oceánu jsme mluvili mimo
jiné také s třiceti loďmi, a na každé byl někdo usmrcen velrybou 
na některé lodi měli víc než jedno úmrtí a tři lodi dokonce ztratily
celou posádku jednoho člunu! Proboha, šetřte lampami a svíčkami!
Vždyť nespálíte jediný galon tuku, aby proň nebyla prolita aspoň
jedna kapka lidské krve.
Za druhé: Lidé na pevnině mají ovšem jakousi neurčitou představu o tom, že velryba je ohromný tvor ohromné síly, ale kdykoli jsem
jim vyprávěl o nějaké zvlášť významné ukázce této dvojí ohromnosti, vždy jsem shledal, že mi významně blahopřejí k mé vtipnosti, a já
přece na svou duši prohlašuji, že jsem neměl o nic větší chuť být
vtipný nežli Mojžíš, když líčil egyptské rány.
Ale naštěstí tu speciální zvláštnost, kterou chci ukázat, lze potvrdit svědectvím, s nímž nemám nic společného. Ta zvláštnost záleží
v tom, ze vorvaň je v některých případech až dost mohutný, rozumný a rozvážně zlomyslný, aby mohl i velkou loď přímo promyšleně
překotit, naprosto zničit a potopit. A co víc, vorvaň to už dokázal.
Především: Roku 1820 křižovala v Tichém oceáně loď Essex, které velel kapitán Pollard z Nantucketu. Jednou spatřila vodomety,
spustila čluny a pronásledovala stádo vorvaňů. Netrvalo dlouho
a několik velryb bylo poraněno, náhle však neobyčejně velký vorvaň
na útěku před čluny vyrazil ze stáda a zaútočil přímo na loď. Vrazil
čelem do lodního boku tak silně, že proražená loď ani ne „v deseti
minutách“ byla zaplavena vodou a překotila se. Nenašlo se z ní jediné prkno. Část posádky se po velkých útrapách dostala na pevninu
v svých člunech. Po návratu domů kapitán Pollard vyplul znovu do
Tichého oceánu jako velitel jiné lodi, ale z vůle bohů opět ztroskotal
na neznámých úskalích a útesech a jeho loď byla podruhé nadobro
zničena. Kapitán se ihned zapřísáhl, že už nikdy nepůjde na moře,
a opravdu se o to již nepokusil. Žije ještě dnes v Nantucketu. Mluvil
 243 
jsem s Owenem Chacem, jenž byl prvním důstojníkem na Essexu,
když došlo k tragédii; četl jsem jeho prosté a pravdivé vyprávění,
hovořil jsem s jeho synem, a to jen několik mil od místa katastrofy.7
Za druhé: Loď Union, rovněž z Nantucketu, úplně zmizela roku
1807 při podobném útoku u Azorských ostrovů, ale nikdy se mi
nepodařilo sehnat podrobnosti o této katastrofě, ačkoli jsem od
velrybářů občas o ní slyšel nahodilé zmínky.
Za třetí: Před osmnácti nebo dvaceti lety obědval náhodou komodor J…, velící tehdy americké korvetě první třídy, se společností
velrybářských kapitánů na nantucketské lodi v přístavu Oahu na
ostrovech Sandwichských. Mluvilo se o velrybách. Komodor ráčil
projevit nedůvěru, pokud jde o úžasnou sílu, kterou jim přisuzovali
přítomní páni odborníci. Například rozhodně vylučoval, že by kterákoli velryba mohla jeho statnou korvetu zasáhnout tak, aby do
ní vnikl třeba jen náprstek vody. Nu dobrá, ale pokračování teprve
přijde. Za několik týdnů vyplul komodor se svou nezničitelnou lodí
7  Zde jsou výňatky z Chaceova vyprávění: „Všechny okolnosti jako by potvrzovaly můj úsudek, že její počínání naprosto nebylo jen náhodné. Velryba podnikla
dva samostatné útoky na loď rychle za sebou a oba útoky, soudě podle jejich
směru, byly vypočítány, aby nám způsobily největší škody, neboť plula zpředu,
a tak využila k nárazu spojené rychlosti obou těles. K tomu bylo třeba přesného
manévrování. Velryba vypadala velmi hrozivě a dávala najevo zlost a zuřivost.
Vyrazila přímo ze skupiny, do které jsme právě vnikli. Zasáhli jsme tři její společnice a zdálo se, že jejich utrpení ji dohnalo k pomstě.“  Dále: „Buď jak buď,
uvážíme-li všechny okolnosti, vše, co se mi odehrávalo před očima a co na mne
působilo dojmem rozvážného a vypočítaného útoku (na mnohé dojmy si teď ani
nevzpomenu), utvrzuje mě to v názoru, že moje mínění bylo správné.“
Dále uvádím Chaceovy myšlenky ve chvílích, kdy již opustil loď a seděl za temné
noci v nekrytém člunu, téměř bez naděje, že dosáhne nějakého pohostinného
břehu: „Tmavý oceán a vzedmuté vlny, to nebylo nic. Strach, že budeme pohlceni
nějakou hroznou bouří nebo vrženi na skryté skály, spolu s obvyklými obavami
jiného původu, ty byly sotva hodny jediného pomyšlení. Truchlivý vrak a hrozný
vzhled vorvaně a jeho mstivost zcela upoutaly mé myšlenky, než konečně nastal
den.“
Na jiném místě, str. 45, mluví Chace o „tajemném a smrtonosném útoku toho
zvířete“.
 244 
do Valparaisa. Na cestě ho zastavil statný vorvaň, který si s ním
chtěl na chviličku důvěrně pohovořit. To pohovoření způsobilo v komodorově korvetě takovou trhlinu, že musel se všemi pumpami
v činnosti zamířit rovnou do nejbližšího přístavu, aby tam korvetu
obrátili kýlem vzhůru a opravili. Nejsem pověrčivý, ale komodorovo setkání s vorvaněm považuji za dílo Prozřetelnosti. Nebyl Saul
z Tarsu obrácen na víru podobným úlekem? Říkám vám, vorvaň si
nedá líbit žádné hloupé žerty.
Teď vás upozorním na drobnou zajímavost v Langsdorffových
Cestách, pro autora zvlášť významnou. Podotýkám, že Langsdorff
byl přidělen k pověstné výzkumné výpravě ruského admirála Krusensterna na počátku našeho století. Kapitán Langsdorff začíná
kapitolu sedmnáctou takto:
„Třináctého května byla naše loď připravena k odplutí a příštího
dne jsme už byli na širém moři na cestě do Ochotska. Počasí bylo
velmi jasné a pěkné, ale tak nesnesitelně chladné, že jsme museli
obléci kožichy. Po několik dní jsme měli velmi slabý vítr a teprve devatenáctého se zvedla prudká vichřice ze severozápadu. Neobyčejně mohutná velryba, jejíž trup byl větší než sama loď, ležela
téměř na hladině vodní, ale nikdo na palubě ji nezpozoroval až do
té chvíle, kdy loď, plující plnými plachtami, byla téměř u ní, takže
nebylo možno zabránit srážce. Takto jsme se octli v hrozivém nebezpečí, poněvadž ten obrovský tvor zvedl hřbet a vyzvedl loď aspoň
tři stopy nad vodu. Stožáry se zakymácely a plachty docela spadly
a my, kteří jsme byli dole, vyběhli jsme ihned všichni na palubu
v domnění, že jsme najeli na skalisko. Místo toho jsme viděli, jak
se ten netvor od nás vzdaluje nadmíru důstojně a velebně. Kapitán D’Wolf poslal ihned mužstvo k pumpám, aby zjistil, zda loď při
nárazu nebyla poškozena. Shledali jsme, že naštěstí vyvázla úplně
bez pohromy.“
Kapitán D’Wolf, o němž je tu zmínka, že byl velitelem této lodi,
pochází z Nové Anglie a po dlouhém životě námořního kapitána,
plném neobyčejných dobrodružství, žije nyní ve vesnici Dorchester
u Bostonu. Mám čest být jeho synovcem. Vyptával jsem se ho zvlášť
 245 
podrobně na citované místo v Langsdorffovi. Potvrzuje každé slovo.
Loď však nebyla nijak velká; bylo to ruské plavidlo, postavené na
sibiřském pobřeží, a můj strýc je koupil, když prodal loď, v které
připlul z domova.
V oné veskrze mužné knize starodávných dobrodružství, kde je
rovněž plno poctivých divů  v knize Lionela Wafera, jednoho ze starých přátel dávného Dampiera  našel jsem událost tolik podobnou
příhodě Langsdorffově, že si nemohu odepřít, abych ji zde neuvedl
na dotvrzení, je-li ho vůbec třeba.
Lionel zřejmě plul k „John Ferdinando“, jak on nazývá nynější
ostrovy Juan Fernandez. „Na cestě tam,“ praví, „když jsme byli asi
sto padesát mil od americké pevniny, pocítila naše loď kolem čtvrté
hodiny ranní hrozný náraz, který uvedl mužstvo do takového zděšení, že nevěděli, kde jim hlava stojí, a všichni se připravovali na
smrt. A opravdu, rána byla tak náhlá a prudká, že jsme měli za jisté,
že loď narazila na skálu. Když jsme se trochu vzpamatovali z úžasu,
spustili jsme olovnici, ale nedosáhli jsme dna. Prudkost nárazu způsobila, že děla poskočila na svých lafetách a několik mužů vypadlo
z visutých lůžek. Kapitán Davis, jenž ležel s pistolí pod hlavou, byl
vymrštěn ze své kajuty!“ Lionel potom přičítá náraz na vrub zemětřesení a svou domněnku zdůvodňuje tím, že asi v touž dobu velké
zemětřesení skutečně způsobilo těžké pohromy podél španělského
pobřeží. Ale nedivil bych se, kdyby v temnu oné časné ranní hodiny
náraz způsobila přece jen nespatřená velryba, která zespodu kolmo
udeřila do kýlu.
Porůznu jsem seznal amohl bych uvést ještě další případy svědčící o velké síle a občasné zlomyslnosti vorvaně. Víme, že víc než jednou nejen zahnal útočící čluny až k jejich lodím, ale pronásledoval
i samu loď a dlouho odolával všem kopím, která na něho z paluby
vrhali. Takovou příhodu může vyprávět anglická loď Pusie Hall. Pokud jde o sílu vorvaně, byly prosím případy, kdy přitáhli lana harpun zabodnutých do prchajícího vorvaně na klidném moři na loď
a zajistili; velryba vlekla celou loď za sebou, jako kůň táhne káru!
Rovněž lovci často zpozorovali, že dopřeje-li se zasaženému vorva-
 246 
ni, aby se vzpamatoval, potom jedná ani ne tak ve slepé zuřivosti,
jako spíše s pevným, rozvážným úmyslem zničit své pronásledovatele. Jeho povahu také výmluvně charakterizuje to, že při napadení
často otevře tlamu a nechá ji po několik minut hrozivě otevřenou.
Musím se však omezit už jen na jeden závěrečný obraz, pozoruhodný a velmi významný, při němž jistě uznáte, že nejpodivuhodnější
událost v této knize je nejen potvrzena jasnými fakty z přítomnosti,
ale že tyto divy (jako všechny divy) jsou pouhým opakováním divů
starých, takže lze pomilionté skončit Šalomounovým: Opravdu, nic
nového pod sluncem.
V šestém století po Kristu, když Justinián byl císařem a Belisar
vojevůdcem, žil v Cařihradě křesťan Procopius, městský úředník.
Jak je mnohým známo, psal dějiny své doby, dílo v každém směru
neobyčejně cenné. Nejlepší autority ho vždy pokládaly za dějepisce
svrchovaně spolehlivého, který nenadsazuje  až na několik detailů,
jež se však nijak netýkají toho, o čem se teď bude mluvit.
Nuže, v těchto svých dějinách se Procopius zmiňuje, že za jeho
prefektury v Cařihradě byla v sousední Propontidě neboli v moři
Marmarském chycena velká mořská obluda, která čas od času ničila
lodi v oněch vodách déle než padesát let. Událost, která je takto zapsána ve věrohodných dějinách, nemůže prostě být popřena. A ani
není proč ji popírat. Není uvedeno, ke kterému druhu ta mořská
obluda patřila. Ale poněvadž ničila lodi, a také z ještě jiných důvodů,
byla to jistě velryba a vážně se kloním k domněnce, že to byl právě
vorvaň. Povím vám proč. Dlouho jsem se domníval, že vorvaň je
odjakživa ve Středozemním moři a v hlubokých vodách s ním spojených naprosto neznámý. I teď jsem si jist, že za nynějšího uspořádání světa tato moře nejsou a snad nikdy nebudou shromaždištěm
obvyklých velrybích stád. Ale další bádání mě nedávno přesvědčila
o tom, že v moderní době se v ojedinělých případech vorvaň vyskytl i ve Středozemním moři. Vím z důvěryhodných pramenů, že na
berberském pobřeží našel komodor Davis z britského námořnictva
kostru vorvaně. Válečná loď dokáže snadno proplout Dardanelami,
 247 
proto by i vorvaň mohl touž cestou proniknout ze Středozemního
moře do Propontidy.
Pokud jsem mohl zjistit, v Propontidě se nevyskytuje zvláštní
látka zvaná plankton, potrava velryby grónské. Ale všechno nasvědčuje tomu, že potrava vorvaně  plotice nebo sépie  skrývá se na
dně toho moře, poněvadž na jeho hladině byli nalezeni velcí tvorové
toho druhu, i když ne největší. Spojíte-li správně tyto údaje a uvažujete-li o nich trochu, určitě shledáte, že podle lidského rozumu
Procopiova mořská obluda, která půl století potápěla lodi římského
císaře, byl se vší pravděpodobností vorvaň.
 248 
XLVI.
DOHADY
Ačkoli Achab, sžíraný žhavým ohněm svého záměru, měl při všech
myšlenkách a činech neustále na zřeteli konečné polapení Moby
Dicka, ačkoli byl zřejmě ochoten obětovat této jediné vášni všechny
pozemské zájmy, přece se mohlo stát, že byl povahou a dlouhým
zvykem natolik srostlý s velrybářským řemeslem, že se nedovedl
zcela vzdát vedlejšího cíle plavby. Nebo aspoň, bylo-li tomu jinak,
nechyběly tu jiné pohnutky, které naň měly větší vliv. Zašli bychom
asi příliš daleko, kdybychom při zmínce o jeho monománii i jen
naznačili, že se mstivá nenávist k bílé velrybě snad mohla do jisté
míry vztahovat na všechny vorvaně, a tudíž čím více těchto oblud
zabije, tím že je pravděpodobnější, že každá příští velryba, s níž se
utká, bude ta nenáviděná, kterou pronásleduje. Takové domněnce můžete odporovat, ale zůstávají tu další úvahy, jež ho přece jen
mohly ovlivňovat, ač se snad přímo nesrovnávaly s divokostí jeho
hlavní vášně.
Aby Achab dosáhl svého cíle, musí použít nástrojů, a ze všech
nástrojů používaných k temným účelům jsou právě lidé nejméně
spolehliví. Achab například věděl, že i když ovládá Starbucka sebevíc svým magnetismem, přece tento vliv nezasáhne celou jeho duchovní bytost, stejně jako pouhá převaha tělesná ještě nezahrnuje
nadvládu duševní. K čisté duchovnosti má totiž intelekt jen jakýsi
vztah tělesný. Starbuckovo tělo a Starbuckova ovládnutá vůle patřily Achabovi jen tak dlouho, dokud Achab přidržoval svůj magnet
Starbuckovi u mozku; přesto však kapitán věděl, že itehdy se první
důstojník v hloubi duše hrozí jeho plánu, a kdyby mohl, s radostí by
se z něho vyvlekl nebo jej dokonce zmařil. Možná také, že uplyne
ještě mnoho času, než bude bílá velryba spatřena. Vtomto dlouhém
mezidobí se může Starbuck postavit v čelo otevřeným výbuchům
vzpoury proti vedení kapitána Achaba, nebudou-li na něho působit
obvyklé vlivy, přiměřené účelu a okolnostem. Nejen to, ale důmysl-
 249 
nost Achabova šílenství, pokud šlo o Moby Dicka, neprojevovala se
ničím jasněji než právě neobyčejnou vnímavostí a chytrostí, s níž
vytušil, že lov musí být prozatím nějak zbaven té zvláštní fantastické
bezbožnosti, která ho obklopovala. Celou hrůzu výpravy bylo třeba
zahalit temným závojem (poněvadž jen u málo lidí odvaha dovede
odolávat ustavičnému přemítání, není-li přerušováno činností),
a když důstojníci a mužstvo stojí na dlouhých nočních hlídkách,
musí myslit na něco bližšího, než je Moby Dick. Nechť divošská
posádka uvítala sebedychtivěji a sebebouřlivěji oznámení o jeho
záměru, přece všichni námořníci všech oborů jsou více méně vrtkaví a nespolehliví  žijí venku v měnlivém počasí a nadýchají se
jeho nestálosti  a zůstávají-li ve službě pro nějaký vzdálený cíl,
pro jehož dosažení se zatím nedá nic dělat, i když nakonec slibuje
vášnivé vzrušení  je nade vše nutné, aby prozatím měli jiné zájmy
a jiné práce, které by je udržely v zdravé pohotovosti k závěrečnému
prudkému útoku.
Achab nezapomínal ani na jinou věc. Ve chvíli velkého vzrušení
lidé odhazují všechny nízké pohnutky, ale takové chvíle jsou pomíjivé. Tuctový člověk je od přirozenosti chamtivý, říkal si Achab.
I když připustíme, že bílá velryba plně vzrušuje srdce mé divošské
posádky, a dráždíc jejich divokost, probouzí v nich i jistou velkodušnost potulných rytířů, přece jen, když se námořníci z této šlechetnosti pouštějí za Moby Dickem, musí mít také potravu pro své
všední, denní choutky. Vždyť ani urození a vznešení křižáčtí rytíři
za starých dob nebyli ochotni projet dva tisíce mil, aby bojovali
o Svatý hrob, kdyby cestou nebyli mohli loupit, krást nebo si jinak
bohabojně přivydělávat. Kdyby byli přísně přidržováni jen k svému
konečnému a romantickému úkolu, příliš mnoho by se jich bylo od
onoho konečného romantického úkolu s odporem odvrátilo. Nepřipravím tyto muže  uvažoval Achab  o všechnu naději na peníze,
ano, na hotové peníze. Nyní snad penězi pohrdají; ale až uplyne
několik měsíců a jim se nedostane žádné naděje na zisk, vzbouří se
v nich najednou spící hlad po penězích, a to by byl Achabův konec.
 250 
Kromě toho nechyběl ani jiný důvod k opatrnosti, týkající se spíš
Achaba samého. Patrně v prudkém vzkypění a snad i trochu předčasně prozradil Achab hlavní, ale soukromý cíl výpravy Pequody
a nyní si byl plně vědom, že se tím nepřímo vystavil nevývratnému
obvinění, že se bezprávně zmocnil lodi, a kdyby se jeho posádce
zachtělo, mohla mu plným právem a zcela beztrestně, a to z hlediska
mravního i zákonného, odepřít další poslušnost, ba dokonce jej i násilím zbavit velení. Achab se ovšem musel mít na pozoru, aby nebyl
ani v nejmenším nařčen z uchvácení moci, a bedlivě se chránit před
možnými následky, kdyby takový utajovaný dojem šíře pronikal. Takovou ochranu mu mohla poskytnout jen převaha vlastního mozku,
srdce a ruky, podepřená bdělou a přesně počítající pozorností ke
každému sebemenšímu povětrnostnímu vlivu, kterému by mohlo
jeho mužstvo podléhat.
Ze všech těchto důvodů a snad ještě z jiných, které jsou příliš
analytické, abychom je tu obšírně vykládali, Achab jasně viděl, že
se musí stále ještě horlivě věnovat původnímu účelu, za kterým
Pequod vyplula; musí nejen zachovávat všechny běžné zvyklosti,
ale nadto ještě usilovně vzbuzovat dojem, že se svému povolání
oddává vášnivě.
Buď jak buď, tehdy bylo často slyšet jeho hlas, jak volá na tři vrcholy stožárů a nabádá muže na hlídce, aby pozorovali bystře obzor
a neopominuli hlásit ani delfína. Tato bdělost nezůstala dlouho bez
odměny.
 251 
XLVII.
TKADLEC
Bylo zamračené, dusné odpoledne. Námořníci se líně ploužili po
palubě nebo tupě civěli na olověnou vodu. Kvíkveg a já jsme byli
příjemně zaměstnáni pletením tak zvané mečové rohože, kterou
jsme chtěli ještě připevnit na svůj člun. Všude bylo takové ticho
a klid nabitý očekáváním a ve vzduchu se vznášela taková zakletá
nálada, že každý zamlklý námořník se zdál pohroužen do svého
neviditelného já.
Byl jsem pomocníkem nebo pážetem Kvíkvegovým při pletení
té rohože. Jak jsem protahoval tam a zpět útek tenkého provázku
mezi dlouhá vlákna osnovy, užívaje své ruky jako člunku, Kvíkveg,
stojící vedle mne, znovu a znovu vsouval mezi provázky těžký meč
z dubového dřeva a lhostejně se díval na vodu, nedbale a bezmyšlenkovitě přirážeje každé vlákno, kam patřilo. Jak říkám, na celé lodi
i na moři zavládla podivná ospalost, přerušovaná jen tupými údery
meče, takže se zdálo, jako by to byl tkalcovský stav času a já sám
jen pouhý článek, který ustavičně mechanicky tká osud. Tam ležela
upevněná vlákna osnovy, vystavená jen jedinému, stále se opakujícímu, neměnnému záchvěvu, a tento záchvěv stačil jen propustit
jiné vlákno, tažené napříč, až se potom spojilo s druhým vláknem.
Ta osnova mi připadala jako nutnost; tady, uvažoval jsem, si sám posunuji člunek a vetkávám svůj vlastní osud do těch nezměnitelných
vláken. Mezitím na útek dopadal Kvíkvegův meč, neuvažující, lhostejný, jednou šikmo, jednou nakřivo, silně nebo slabě, jak kdy, a tato
rozmanitost závěrečného úderu dávala hotovému předivu konečný
vzhled obdobně rozmanitý. Ten divochův meč, který dává konečnou
podobu a tvar jak osnově, tak útku, ten bezstarostný a lhostejný
meč zajisté představuje náhodu. Ano, náhoda, svobodná vůle a nutnost pracují společně a nerozcházejí se. Napjatá osnova nutnosti
nemůže být odchýlena od svého základního směru  ač o to usiluje
každý její opětovný záchvěv, svobodné vůli pak je dovoleno, aby
 252 
svým člunkem pohybovala mezi danými vlákny, a náhoda, třebaže
je omezena napjatými liniemi nutnosti a je v svých pohybech jen
postranně řízena svobodnou vůlí, třebaže je takto určována oběma činiteli, náhoda střídavě ovládá oba a posledním zásahem mění
tvářnost událostí.
* * *
Takto jsme tkali a tkali, až mě náhle vyburcoval zvuk tak zvláštní,
protáhlý, divoký a nezemský, že mi klubko svobodné vůle vypadlo
z ruky a já stál, dívaje se do oblak, odkud se ten hlas snášel jako
pták. Vysoko na stožáru stál potrhlý Taštego z Gay Headu. Horlivě
se nahýbal kupředu, ruku měl nataženou jako taktovku a v krátkých
intervalech vyrážel výkřiky. Pravda, stejný zvuk se možná v téže
chvíli ozýval po všech mořích z několika set hrdel velrybářských
hlídek, stojících vysoko ve vzduchu, ale jen málokteré z těch hrdel
umělo dát obvyklému starému pokřiku tak podivuhodný spád jako
indián Taštego.
Když tak stál nad námi, zpola se vznášeje ve vzduchu, a tak divoce
a dychtivě se rozhlížel po obzoru, člověk měl bezmála dojem, že je to
prorok nebo jasnovidec, který spatřil stíny osudu a těmi divokými
výkřiky oznamuje jejich příchod.
„Tamhle chrlí! Tam! Tam! Tam! Chrlí! Chrlí!“
„Kde je to?“
„Na straně závětrné, asi dvě míle odtud! Jejich celé stádo.“ Rázem
byli všichni vzhůru.
Vorvaň vyráží vodomet s pravidelností stejně nezvratnou a spolehlivou, jako hodinky tikají. Proto velrybáři hned rozeznají tyto
ryby od ostatních velrybích odrůd.
„Zvedají ocasy!“ volal nyní Taštego. A velryby zmizely.
„Rychle, stewarde!“ křičel Achab. „Kolik je hodin? Čas, čas!“
Steward utíkal dolů, podíval se na hodiny a ohlásil Achabovi
přesný čas.
Loď byla teď řízena tak, aby se odvrátila od větru, a mírně plula
vpřed. Taštego hlásil, že velryby zamířily směrem závětrným, proto
 253 
jsme doufali, že je opět uvidíme přímo před naší přídí. Někdy ovšem
vorvaň projeví jedinečnou lstivost: po hlavě se potopí jedním směrem, ale pod vodou se obrátí a rychle pluje směrem opačným, avšak
nás teď takto klamat nemohly; nebylo totiž proč se domnívat, že
ryby, které Taštego viděl, byly nějak poplašeny nebo že vůbec vědí,
že jsme jim nablízku. Jeden muž vybraný pro službu na lodi  to
jest jeden z těch, kteří nejsou přiděleni do člunů  v tuto chvíli už
vystřídal indiána na vrcholu hlavního stožáru. Námořníci z předního a zadního stožáru slezli dolů, bubny se stočeným provazcem
upevnili na místa v člunech, vysunuli jeřáby, hlavní ráhna pošinuli
nazad; tři čluny se houpaly nad mořem jako tři trsy přímořského
motaru nad vysokými skalisky. Jejich nedočkavé posádky se jednou rukou přidržovaly vnějšího zábradlí a jednou nohou vyčkávavě
balancovaly na okraji člunu. Tak to vypadá na válečné lodi, když se
dlouhá řada mužů chystá skočit na palubu lodi nepřátelské.
Ale v tomto kritickém okamžiku bylo slyšet nenadálé zvolání,
které odvrátilo všechnu pozornost od velryby. Všichni se užasle
podívali na chmurného Achaba, obklopeného pěti přízraky, které
jako by se právě byly zhmotnily ze vzduchu.
 254 
XLVIII.
PRVNÍ SPUŠTĚNÍ ČLUNŮ
Přízraky  jak se v té chvíli všem zdálo  vrhly se na druhou stranu
paluby a s nehlučnou hbitostí uvolnily lana a závěsy člunu, který se
tam houpal. Tento člun byl vždy považován za náhradní, i když se mu
odborně říkalo kapitánský, poněvadž visel na pravoboku. Postava,
která teď stála u jeho přídě, byla vysoká, snědá, z ocelových rtů jí
vyčníval zlověstný jediný bílý zub. Zmačkaná čínská kazajka z černé
bavlněné látky a široké černé kalhoty z téže tmavé látky ji smutečně
zahalovaly. Atuto ebenovou osobnost podivně korunoval zářivě bílý
zřasený turban, kolem něhož se vinuly spletené vlasy. Její společníci
nebyli tak tmaví, ale měli jasnou, tygrově žlutou pleť, příznačnou
pro některé domorodce z Filipín  kterážto rasa je pověstna jakousi
ďábelskou chytrostí: někteří poctiví bílí námořníci je považuji za
placené vyzvědače a tajné donašeče ďáblovy ve vodách jejich pána,
jenž prý má svou úřadovnu jinde.
Zatímco překvapená lodní posádka upřeně hleděla na cizince,
Achab křikl na muže v bílém turbanu, který je vedl: „Hotovo, Fedallahu?“
„Hotovo,“ zněla odpověď zpola zasyknutá.
„Tak je spusťte, slyšíte?“ volal přes palubu. „Spusťte, povídám!“
Achab tak zaburácel, že užaslí námořníci honem skočili přes zábradlí. Kladkové kotouče se otáčely, ve chvilce dopadly tři čluny
s plesknutím na vodu a námořníci obratně a lehce, s odvahou, jaké
nezná jiné povolání, naskákali jako kamzíci z kolébajícího se boku
lodi do zmítaných člunů dole.
Sotva odrazili od závětrné strany, objevil se ze strany návětrné
čtvrtý člun, obeplouvající záď, a bylo vidět pět veslujících cizinců.
Achab, vzpřímen na zádi člunu, hlasitě volal na Starbucka, Stubba
a Flaska, aby se rozvinuli co nejšíře a zabrali tak větší vodní plochu. Ale námořníci v ostatních člunech jen upírali oči na snědého
Fedallaha a jeho posádku a neuposlechli rozkazu.
 255 
„Kapitáne Achabe ?“ řekl Starbuck.
„Rozviňte se!“ křičel Achab. „Jeďte od sebe, všechny čtyři čluny.
Ty, Flasku, odraz víc na levobok!“
„Ano, ano, pane,“ volal vesele malý Flask, rozmachuje se velkým
kormidlovým veslem; a na svou posádku: „Zaberte! Tam  tam  tam
zase! Tam chrlí, právě před námi, hoši!  Zabírejte!“
„Nevšímej si těch žlutých kluků, Archy!“
„Mě nezajímají, pane,“ odpověděl Archy. „Já už to věděl předtím.
Cožpak jsem je neslyšel ve skladišti? A neříkal jsem to tadyhle Cabacovi? Tak co, Cabaco? Jsou to slepí pasažéři, pane Flasku.“
„Veslujte, veslujte, moji zlatíčkové; veslujte, děťátka; veslujte,
drobečkové!“ protahovaně a mazlivě volal Stubb na své mužstvo,
poněvadž někteří projevovali známky neklidu. „Koukejte prohnout
pořádně hřbet, kluci! Na co pořád čumíte? Na ty chlapíky tamhle
v tom člunu? Pět dalších párů rukou vám přišlo na pomoc  co na
tom, odkud  čím je nás víc, tím to bude veselejší. Veslujte, jen veslujte! Nevšímejte si těch pekelníků  čerti jsou moc dobří braši. Tak,
tak; tak to má být. Takovéhle zabrání stojí za tisíc liber. Takovéhle
zabrání vyhrává závody! Hurá, ať žije zlatý pohár vorvaního tuku,
moji hrdinové! Třikrát zdar, hoši  tisíc hromů! Pomalu, pomalu; jen
tak moc nespěchejte  jen se tak do toho nežeňte! Neumíte pořádně zmáčknout vesla, vy ničemové? Kousněte do toho, vy psi! Tak,
tak, tak, no, jen lehce, lehce! To je ono  to je ono! Zaberte, no tak
zaberte! Pořádně, pořádně! Čert vás vzal, vy holomci, šibeničníci!
Vždyť všichni chrníte. Přestaňte chrápat, vy hnípalové, a veslujte!
Veslujte, ano? Zaberte, copak to nedovedete, co? Proč u všech čertů
pořádně nezaberete?  zaberte a zlomte se, zabírejte, až vám oči
polezou z důlků! Takhle!“ zvolal, vytasiv ostrý nůž z opasku, „každý
vytáhni nůž a vesluj s ostřím mezi zuby! To je ono  to je ono! Teď se
vám to daří! Tak to má být, moji hoši z ocele! Rozjeďte ho, rozjeďte
ho, moji zlatíčkové! Rozjeďte ho, klackové!“
Podáváme tu obšírně Stubbův proslov k mužstvu, poněvadž
k nim vůbec hovoříval zvláštním způsobem, a to zejména když jim
vtloukal do hlavy veslařské desatero. Z této ukázky jeho kázání však
 256 
nesmíte usuzovat, že se kdy dopálil na své ovečky. Vůbec ne, a právě
to byl zvláštní rys jeho povahy. Říkával své posádce nejstrašnější
věci tónem, v němž se podivně mísilo žertování a zloba, a zloba byla
jen přidána k okořenění žertu, takže žádný veslař nedovedl poslouchat takové podivné pobízení, aby při tom nevesloval do roztrhání,
a vlastně spíš jen z legrace. Stubb sám po celý ten čas vypadal tak
klidně a netečně, tak pohodlně řídil kormidlové veslo a tak široce
zíval  často na celé kolo  že pouhý pohled na takového zívajícího
velitele působil na posádku kouzelně už svou protikladností. Ostatně Stubb také patřil k zvláštním humoristům, jejichž veselost je
někdy tak podivně dvojsmyslná, že si všichni podřízení dají pozor,
aby uposlechli.
Na pokyn Achabův plul nyní Starbuck šikmo napříč přes dráhu
Stubbova člunu. Když byly oba čluny na minutku velmi blízko u sebe,
Stubb zavolal na důstojníka.
„Pane Starbucku! Ahoj, člun na levoboku! Na slovíčko, pane, buďte tak laskav!“
„Haló!“ odpověděl Starbuck, neobrátiv se za řeči ani o vlas. Stále
horlivě pobádal posádku, ale šeptem. Obličej měl jako z kamene.
„Co říkáte těm žlutým, pane?“
„Byli nějak propašováni na palubu, nežli loď vyplula. (Jen řádně,
řádně, chlapci!)“ zašeptal své posádce a potom zase hlasitě promluvil: „To je smutná věc, pane Stubbe! (Mrskněte sebou, prožeňte ho,
braši!) Ale na tom nesejde, pane Stubbe, všecko v nejlepším pořádku! Hleďte, ať vaše posádka ze všech sil vesluje, ať se stane cokoli.
(Jen do toho, chlapci, jen do toho!) Před námi jsou vorvaní čumáky,
pane Stubbe, a to je náš cíl. (Veslujte, chlapci!) O vorvaně nám jde,
o vorvaně! To je aspoň povinnost, povinnost a přitom taky výdělek.“
„Ano, ano, také jsem si to myslil,“ uvažoval pro sebe Stubb, když
se čluny od sebe vzdálily, „jak jsem se na ně podíval, hned jsem si
to pomyslil. Tady to máme, proč chodil tak často do skladiště na
zádi, jak ho steward dávno podezíral. Schoval si je tam dole. A za
tím vším je bílá velryba. Nu, ať si je. Co se dá dělat! Dobře! Jen do
toho, chlapci! Dnes to není bílá velryba. Jen do toho!“
 257 
Objevení těch cizokrajných osob v okamžiku tak kritickém, jako
je spouštění člunů z lodi, vzbudilo právem jakýsi pověrčivý úlek
u některých členů lodní posádky, ale poněvadž se mezi nimi už dříve
rozneslo, co měl Archy za to, že objevil, byli na to už trochu připraveni, i když tehdy Archymu nevěřili. Otupilo to však ostří jejich
údivu, a když za těchto okolností také Stubb klidně vysvětlil, proč
se tu objevili, námořníci byli zatím zbaveni pověrčivých dohadů,
ačkoli se mohly i nadále jen rojit všemožné fantastické domněnky,
co vlastně chmurný Achab od začátku v té věci dělal. I já jsem si
v duchu připomněl, jak jsem viděl tajemné stíny plížit se na palubu
Pequody za mlhavého úsvitu v Nantucketu, a také záhadné narážky
podivného Eliáše.
Zatím se Achab dostal z doslechu důstojníků, a octnuv se nejdále
na straně návětrné, držel se stále v čele ostatních člunů, což bylo
nejlepším svědectvím, jak zdatné veslaře má jeho člun. Ti tygrově
žlutí tvorové byli jako z oceli a kostic; zvedali se a dopadali jako šest
perlíků a pravidelné prudké záběry rovnoměrně hnaly člun po vodě,
jako parní kotel žene parník na řece Mississippi. Fedallah, který vesloval na sedadle harpunářském, shodil už černou kazajku a stavěl
na odiv nahou hruď i celou horní část těla, jež se ostře rýsovalo nad
obrubní plaňkou člunu na měnlivých proláklinách vodního obzoru,
zatímco na druhém konci člunu stál Achab, zvednuv jednu paži po
šermířsku vzhůru nazad, jako by chtěl vyvážit každé zakolísání. Bylo
vidět, že Achab vládne kormidlovou pákou tak spolehlivě jako v tisíci případech před tím, než mu bílá velryba urvala nohu. Napřažená
paže najednou učinila zvláštní pohyb a pak zůstala trčet, zatímco
se pět vesel současně zvedlo do výše. Člun s posádkou spočíval nehnutě na moři. Tři čluny v rozvinuté linii vzadu se také zastavily.
Velryby zůstávaly porůznu celé ponořeny do modré vody a ničím
tedy neprozrazovaly, že se pohybují, ale Achab to přece zpozoroval,
když byl tak blízko nich.
„Každý muž se dívej podle svých vesel!“ zvolal Starbuck. „Ty,
Kvíkvegu, vstaň!“
 258 
Divoch vyskočil svižně na trojhranný výstupek na přídi, stál
vzpřímen a dychtivýma očima se upřeně díval na místo, kde naposled spatřili velrybu. Podobně na druhém konci člunu, kde také byla
trojhranná plošina v jedné rovině s okrajem člunu, Starbuck zatím
obratně a klidně udržoval rovnováhu při každém prudkém zakolísání plavidla a mlčky přehlížel obrovskou modrou plochu moře.
Flaskův člun vyčkával v nevelké vzdálenosti rovněž tiše, jako bez
dechu, a jeho velitel stál nebojácně nahoře na kůlu, který je zapuštěn
do kýlu a vystupuje tak na dvě stopy nad plošinu na zádi. Užívá se ho
k zachycení smyček provazce vrženého na velrybu. Plošinka nahoře
není větší než mužská dlaň a Flask na takové základně vypadal, jako
by stál na stožáru nějaké lodi, která je již celá pod vodou. Ale Flask
byl malý a krátký, a přitom pln velké a vysoké ctižádosti, takže místo,
na kterém stál, ho nijak neuspokojovalo.
„Nevidím ani tři vlny odtud; postavte mi sem veslo, vylezu na
ně.“ Po těchto slovech Dagů, chytaje se oběma rukama okraje člunu,
aby udržel rovnováhu, rychle se přesmykl na záď, tam se vzpřímil
a dobrovolně nabídl svá široká ramena za podstavec.
„Dobré jako každý jiný stožár, pane! Chcete si vylézt?“
„To udělám a mockrát ti děkuji, jsi skvělý chlapík. Jen bych si přál,
abys byl o padesát stop vyšší.“
Obrovský černoch opřel nohy pevně o dvě protilehlé plaňky člunu, potom se nahrbil, Flaskově noze nastavil dlaň a Flaskovu ruku
si položil na černou kudrnatou hlavu, a vybídnuv ho, aby vyskočil,
vymrštil si malého muže obratným švihem pěkně vysoko na ramena. Tam tedy Flask stál aDagů mu udělal ze zvednuté paže zábradlí,
o něž se mohl opřít, aby stál pevně.
Pro nováčka je vždy zvláštní pohled na to, s jakou podivuhodnou, navyklou a bezděčnou obratností udržuje velrybář vzpřímený postoj ve člunu, i když jím sebevíc zmítají zrádné a proti sobě
bijící vlny. Ještě podivnější je, vidíme-li, jak za takových okolností
vzdoruje na kůlu závrati. Ale když si malý Flask stoupl na obrovského Dagů, byla to podívaná ještě zvláštnější. Nádherný černoch
zachovával klidnou, lhostejnou, nedbalou a samozřejmou majestát-
 259 
nost barbarů, kolébaje svým pěkným tělem harmonicky s každým
pohybem moře. Plavovlasý Flask vypadal na jeho širokých zádech
jako sněhová vločka. Nosič vypadal ušlechtileji než jezdec. Věčně
čilý, pohyblivý a hřmotný Flask dupal občas netrpělivostí, ale na
černochova široká ramena to nijak nepůsobilo. Tak jsem viděl Vášeň a Samolibost dupat na živoucí šlechetnou Zemi, ale Země proto
nezměnila své přílivy a odlivy ani svá roční období.
Zatím Stubb, třetí důstojník neprojevoval takovou nedočkavou
touhu vidět do dálky. Velryby se mohly ponořit podle svého obyčeje, a ne se potopit jen ze strachu. V takovém případě byl Stubb
odhodlán zpříjemnit si přestávku jako obvykle svou dýmkou. Vytáhl
ji zpod stuhy na klobouku, kde ji měl vždy šikmo zastrčenou jako
péro. Nacpal ji a přitlačil tabák špičkou palce; sotva však rozškrtl
sirku o drsný skelný papír své ruky, Taštego, jeho harpunář, jehož
oči byly jako dvě stálice upřeny na návětrnou stranu, náhle ze svého
vztyčeného postoje bleskem sletěl na sedadlo a zvolal vzrušeně: „Na
místa, všichni na místa  a veslujte jako diví  tamhle jsou!“
Obyvatel pevniny by v tomto okamžiku neviděl velrybu, ba ani
stopu po sledi; nebylo vidět nic než kousek zčeřené, zelenavě bílé
vody, nad níž se vznášely slabé obláčky páry, vanoucí jako dech
k závětrné straně, jen jako mlhavá prška z bílých, tříštících se vln.
Vzduch kolem se náhle chvěl a pálil jako vzduch nad silně rozpálenými železnými pláty. Pod tímto atmosférickým vlněním a vířením
a zčásti pod tenkou vrstvou vody plovaly velryby. Obláčky páry,
kterou vyrážely, předcházely všechny ostatní náznaky a ohlašovaly
je jako kurýři, jako rychlé přední hlídky.
Všechny čtyři čluny teď čile mířily k tomuto jedinému místu zčeřené vody a vzduchu. Ale bylo těžko je dohonit. Prchalo dál a dále,
spousta mísících se bublin, unášených proudem horské bystřiny.
„Veslujte, hoši, veslujte, moji dobří chlapci,“ zavolal na své muže
Starbuck šepotem velmi tlumeným, ale velmi naléhavým, zatímco
ostře upřený pohled jeho očí mířil přímo dopředu, bezmála jako dvě
viditelné jehly ve dvou přesných kormidelních kompasech. Neřekl
toho ovšem své posádce mnoho, a posádka mu také nic neříkala.
 260 
Mlčení ve člunu občas překvapivě přerušoval jen jeho zvláštní šepot,
hned drsný, rozkazovačný, hned naléhavě povzbuzující.
Jak jinak si počínal křiklavý malý Flask! „Křičte a povídejte něco,
miláčkové! Hulákejte a veslujte, moji junáci! Vysaďte mě, vysaďte mě na jejich černé hřbety, hoši; jen tohle mi udělejte, a já vám
dám upsat svou plantáž v Martha’s Vineyardu, hoši, i s manželkou
a dětmi! Vysaďte mě  vysaďte mě! Ach bože, bože! Já se zblázním,
dočista zblázním! Vidíte! Vidíte tu bílou vodu!“ Při těch výkřicích
strhl klobouk z hlavy, hodil jej na palubu a dupal po něm, potom jej
zvedl a odhodil jej daleko na moře a konečně začal na zádi člunu
vyskakovat a kopat jako splašené prérijní hříbě.
„Jen se podívejte na toho chlapíka,“ filozofoval zvolna Stubb,
který plul v malé vzdálenosti za ním, mechanicky dosud svíraje
v zubech nezapálenou dýmku. „Má záchvaty, ten Flask, na mou duši,
má. Záchvaty? Ano, záchvaty, to je to pravé slovo  ať jim také dá
záchvaty. Vesele, vesele, srdíčka moje! K večeři bude pudink, však
víte. Jen vesele, to je naše heslo. Opřete se o vesla, děťátka  pořádně,
nemluvňátka, jen táhněte, všichni! Co, u ďábla, tak spěcháte? Mírně, mírně a vytrvale, mužové. Jen zabírat, vytrvale zabírat, nic víc.
Ohýbejte hřbet a nůž překousněte v půli  nic jiného. Jen klid  proč
byste se dřeli, povídám, nezničíte si přece játra a plíce!“
Ale co říkal nevyzpytatelný Achab své tygrově žluté posádce 
bude líp tady neuvádět, vždyť žijete pod požehnaným sluncem
evangelické země. Jen nevěřící žraloci ve výbojných mořích mohou popřát sluchu takovým slovům, jaká chrlí Achab; tváří se jako
tornádo, v očích má krvavou vraždu a rty zpěněné, když se řítí za
svou kořistí.
Všechny čluny se zatím hnaly kupředu. Flask stále dělal příznačné poznámky o „té velrybě“, jak nazýval smyšlenou obludu, o níž
tvrdil, že ocasem ustavičně naráží na příď jeho člunu  tyto zmínky
byly někdy tak živé a podobné pravdě, že přiměly sem tam některého muže, aby se bázlivě ohlédl přes rameno. To však bylo proti
pravidlům. Veslaři musí nevidět a spolknout pravítko. Říkává se, že
 261 
v těchto kritických okamžicích nesmějí mít jiné smyslové orgány
než uši a jiné údy než paže.
Celá ta podívaná vnukala prudký úžas a bázeň. Mohutné vlnobití
mocného moře; vzmáhající se dunivý hukot vln, když se valí podél
osmi lodních boků jako obrovské koule v nekonečné kuželně; vteřina úzkosti, kdykoli se člun na okamžik octne na hřbetě vlny ostré
jako nůž, která jej div nerozřízne ve dví; náhlé hluboké ponoření
do vodních dolin a roklin; ostré pobídky a štvaní, aby se dospělo
na vrchol protějšího kopce; sklouznutí střemhlav jako na saních po
druhém úbočí  to všechno a ještě výkřiky důstojníků a harpunářů,
vzdechy chvějících se veslařů, nádherný pohled na Pequodu, svítící
mořskou slonovinou, kterak se s napjatými plachtami žene za svými čluny jako poplašená kvočna za pištícími kuřaty  všechno bylo
vzrušující. Ani když rekrut odchází z ženiny náruče do horečného
ohně první bitvy, ani duch mrtvého, potká-li poprvé neznámý přízrak na onom světě  žádný z nich nemůže mít podivnější a silnější
dojmy nežli muž, který se poprvé octne v tomto zpěněném začarovaném kruhu pronásledovaného vorvaně.
Bylo nyní čím dál zřetelněji vidět tančící bílou vodu, zčeřenou
stíhanými velrybami, neboť obloha se zatáhla tmavými mraky a ty
vrhaly temné stíny na moře. Výtrysky páry již nesplývaly, nýbrž
rozbíhaly se napravo a nalevo. Velryby se patrně od sebe vzdalovaly.
Čluny se rozdělily: Starbuck pronásledoval tři velryby, prchající divoce na stranu závětrnou. Napjali jsme teď plachtu a za větru stále
se vzmáhajícího jsme letěli vpřed, člun se řítil vodou tak šíleně,
že vesla na straně závětrné mohla jen stěží zabírat tak rychle, aby
nebyla vyvrácena z vidlice.
Brzy jsme proplouvali dusivou clonou mlhy. Nebylo vidět ani
loď, ani žádný člun.
„Jen do toho, muži,“ zašeptal Starbuck a ještě dál utahoval provaz
u spodního cípu plachty, „ještě je čas zabít velrybu, než přijde bouře.
Tamhle je zas bílá voda! Jen za ní! Honem!“
Brzy potom zazněly rychle za sebou dva výkřiky vpravo a vlevo
od nás; to druhé čluny propluly mimo. Ale sotva jsme je zaslechli,
 262 
už Starbuck bleskurychle zašeptal: „Vstaň!“ a Kvíkveg s harpunou
v ruce vyskočil.
Třeba žádný z veslařů nevěděl, že nebezpečí na život a na smrt
je tak blízko před nimi, přece poznali, že vrcholná chvíle nastala.
Pověděl jim to pohled na soustředěnou tvář důstojníka na zádi člunu, slyšeli také mohutný pleskavý hřmot, jako kdyby se převalovalo
padesát slonů v koupadle. Člun se stále řítil mlhou a vlny se svíjely
a syčely kolem nás jako vzpřímené hřbety rozzuřených hadů.
„Tady je jeho hrb. Tam, tam, dej mu to!“ šeptal Starbuck.
Krátký sykavý zvuk vyrazil z člunu; byla to Kvíkvegova vržená
harpuna. Potom jako by se veškerý pohyb soustředil v neviditelný
poryv zezadu a současně jako když člun vpředu narazí na trám.
Plachta spadla a roztrhla se, sloup horké páry vyrazil nedaleko nás
a pod námi se cosi převalovalo a dunělo jako zemětřesení. Napolo
zadušená posádka byla vržena střemhlav do bílé pěny, zahoustlé
poryvem větru. Bouře, velryba aharpuna  vše splynulo dohromady.
A velryba, harpunou jen škrábnutá, utekla.
Člun byl sice plný vody, ale téměř nepoškozený. Plovouce kolem
něho, sebrali jsme na hladině vesla, naházeli je přes okraj člunu
a vlezli jsme na svá místa. Seděli jsme po kolena ve vodě, jež pokrývala všechna žebra a prkna, takže plavidlo při pohledu dolů nám
připadalo jako korálový člun, vyrostlý k nám až ze dna oceánu.
Vítr vzrostl ve vichřici, vlny bily o sebe hřbety, bouře hučela,
skučela a praskala kolem nás jako bílý požár na prérii, v němž jsme
hořeli, nestravováni, nesmrtelní v tomto jícnu smrti. Marně jsme
volali na druhé čluny  v této bouři to bylo jako křičet do komína
rozžhavené pece na planoucí uhlí. Zatím plující obláčky páry, mraky
a mlha ztemněly nočním stínem a po lodi nebylo ani stopy. Vzdouvající se moře vůbec nedovolovalo vyčerpat vodu z člunu. Veslovat
se nedalo, vesla teď sloužila jen za záchranné pásy. Starbuck rozřízl
uzávěr nepropustného soudečku se zápalkami a po mnoha marných pokusech se mu podařilo zažehnout světlo v lucerně; potom
ji upevnil na dlouhou tyč a podal Kvíkvegovi jako praporečníku této
poslední zoufalé naděje. Kvíkveg seděl, drže zpříma tuto bláhovou
 263 
svíci v samém středu všemocné pustoty. Seděl tu tedy jako symbol
člověka bez víry, který beznadějně podpírá svou naději uprostřed
zoufalství.
Promočení skrz naskrz, třesouce se zimou a pozbyvše naděje, že
uvidíme loď nebo člun, pozdvihli jsme oči, když se začalo rozednívat. Mlha stále ještě pokrývala moře; prázdná svítilna ležela rozbita
na dně člunu. Náhle Kvíkveg vyskočil a nastavil dlaň k uchu. Všichni
jsme slyšeli slabé praskání  jako slabý praskot lan a prken, dosud
přehlušovaný bouří. Zvuk se víc a více přibližoval; hustou mlhu
nejasně rozrážel obrovský, nezřetelný tvar. Zděšeně jsme všichni
vyskákali do moře, když se nám konečně zjevila loď, valící se rovnou
na nás, ve vzdálenosti o nic větší, než byla její délka.
Plovouce ve vlnách, spatřili jsme, jak se opuštěný člun na okamžik zmítá a potápí pod přídí lodi jako tříska pod vodopádem; potom přes člun přejel mohutný lodní trup a už ho nebylo vidět, až se
zas vynořil za lodí a převaloval se. Opět jsme k němu plovali, byli
jsme k němu vrženi vlnami a konečně nás šťastně vytáhli do bezpečí na palubu. Ostatní čluny se odpoutaly od ryb, ještě než nastala
bouře, a vrátily se včas na loď. Na lodi pozbyli naděje, že nás ještě
spatří, ale přece jen křižovali, zkoušejíce, neobjeví-li se náhodou
nějaká známka potvrzující naši zkázu  veslo nebo násada kopí.
 264 
XLIX.
HYENA
V této podivné, ztřeštěné motanici, které říkáme život, jsou jisté
zvláštní chvíle a okolnosti, kdy člověk považuje celý náš vesmír za
nesmírně podařený šprým, i když tuší jeho vtip jen nejasně a spíš
má podezření, že se tu šprýmuje jen a jen na jeho účet. A přece mu
nic nevezme odvahu a nic mu nestojí za to, aby ztrácel čas nějakými námitkami. Spolkne všechny události, všechna přesvědčení,
názory a přemlouvání, všechny útrapy viditelné a neviditelné, nechť
jsou mu sebevíc proti mysli, jako pštros dobře trávící spolyká kule
a křesací kameny. Apokud jde o drobné nesnáze a starosti, vyhlídky
na náhlé pohromy, na smrtelné nebezpečí nebo úraz, to všechno,
i sama smrt, připadá mu jen jako lehké, dobromyslné štulce a rozjařená rýpnutí do boku, která mu uštědřuje neviděný a nevypočitatelný starý vtipálek. Takováto podivně vrtošivá nálada, o níž mluvím,
přepadá člověka jen v době největšího trápení, přichází, když je
člověk nejvážnější, takže záležitost, která se mu právě předtím snad
zdála nesmírně významná, vypadá teď jen jako složka toho celkového šprýmu. Pro tenhle bezstarostný a nenucený způsob utěšené
filozofie zoufalců není lepší živné půdy než nebezpečí lovu na velryby. A právě z tohoto hlediska jsem se začal dívat na celou plavbu
Pequody a na její velký cíl, bílou velrybu.
„Kvíkvegu,“ řekl jsem, když mě posledního vytáhli na palubu
a když jsem se ještě v kazajce otřepával, abych se zbavil vody:
„Kvíkvegu, můj skvělý příteli, jsou takové příhody časté?“ Ačkoli
byl promočen jako já, dal mi bez velkého vzrušení na srozuměnou,
že se stávají často.
„Pane Stubbe,“ obrátil jsem se k tomuto výtečníkovi, který byl
upjat do nepromokavého kabátu a v dešti teď klidně kouřil svou
dýmku. „Pane Stubbe, slyšel jsem od vás, tuším, že náš první důstojník, pan Starbuck, je nejopatrnější a nejrozumnější ze všech
velrybářů, které jste kdy poznal. Z toho soudím, že řítit se s plach-
 265 
tou za prchající velrybou, v bouři a mlze, je vrcholem velrybářské
rozšafnosti.“
„Jistě. Jednou za vichřice u mysu Hornu jsem spustil čluny ke
stíhání velryb z lodi, do které teklo.“
„Pane Flasku,“ obrátil jsem se k malému důstojníkovi, jenž stál
vedle mne, „vy jste v těchto věcech zkušený, já ne. Řekl byste mi,
pane Flasku, je-li v tomto rybaření nezměnitelným zákonem, aby si
veslař zlomil páteř samou horlivostí, když se pozpátku žene rovnou
smrti do tlamy?“
„Nemůžeš to říci stručněji?“ řekl Flask. „Ano, takový je zákon.
Rád bych viděl posádku člunu, která by veslovala k velrybě tváří
v tvář! Ha, ha, velryba by jim ten pohled oplatila, až by se jim zajiskřilo v očích.“
Zde jsem tedy měl od tří nestranných svědků rozvážné prohlášení o celém případu. Uváživ proto, že náhlé bouře, převržené čluny
a z toho vyplývající táboření nad hlubinami je při tomto způsobu života zcela běžné; uváživ, že v okamžiku nejvýš kritickém, při
útoku na velrybu, musím svůj život odevzdat do rukou toho, kdo
člun řídí  často chlapíkovi, který právě v tomto okamžiku samou
netrpělivostí div nepotopí člun svým zuřivým dupáním; uváživ, že
pohroma, která stihla náš člun, byla zaviněna tím, že se Starbuck
řítil za velrybou téměř již v zuřící bouři, a uváživ, že Starbuck je
přesto proslulý velkou opatrností při lovu; uváživ dále, že patřím
do člunu tohoto neobvykle rozšafného muže, a konečně uváživ, do
jakého ďábelského lovu jsem zapleten s tou bílou velrybou; všechno
toto postupně uváživ, pomyslil jsem si, že udělám nejlíp, když půjdu
do podpalubí a zhruba si načrtnu poslední vůli. „Kvíkvegu,“ řekl
jsem, „pojď se mnou, budeš mým notářem, vykonavatelem závěti
i dědicem.“
Může se zdát divné, že se námořníci ze všech lidí nejvíc zabývají
psaním posledních vůlí a závětí, ale nikdo na světě si tím tak rád
nekrátí čas. V mém plaveckém životě to bylo již počtvrté, co jsem
to dělal. Po skončeném obřadu se mi ulevilo, kámen mi spadl ze
srdce. Kromě toho celý můj budoucí život mi teď bude tak vzácný
 266 
jako Lazarovi život po vzkříšení. Každý měsíc nebo týden, který
ještě prožiji, bude nyní čistým ziskem. Přežil jsem sám sebe a má
smrt a pohřeb jsou uzavřeny v mé hrudi. Rozhlédl jsem se klidně
a spokojeně jako tichý duch, sedící s čistým svědomím za mřížemi
útulné rodinné hrobky.
Nyní tedy, myslil jsem si, vyhrnuje si přitom bezděčně rukávy
kabátu, nyní se chladnokrevně, s rozmyslem vrhneme v náruč smrti
a zkázy, a po nás potopa!
 267 
L.
ACHABŮV ČLUN A POSÁDKA —
FEDALLAH
„Kdo by si to byl pomyslil, Flasku,“ zvolal Stubb, „kdybych měl jen
jednu nohu, nedostali byste mě do člunu, leda snad že bych tou
dřevěnou nohou ucpával díru. Ach, on je báječný stařec!“
„Tohle se mi konec konců nezdá tak zvláštní,“ odpověděl Flask.
„Kdyby měl nohu pryč v kyčli, to by pak bylo něco jiného. To by byl
neschopný. Ale jak víš, jedno koleno má a z druhého mu pěkný kus
zbývá.“
„O tom nevím, můj milý. Klečet jsem ho ještě nikdy neviděl.“
* * *
Mezi zkušenými lovci velryb se často debatovalo o tom, zda je správné, aby kapitán lodi, jenž je přece tak nesmírně důležitý pro úspěch
plavby, dával svůj život v sázku tím, že se osobně vrhá do nebezpečí
při lovu. Tamerlanovi vojáci také často se slzami v očích rokovali,
je-li nutno, aby jeho neocenitelný život byl vystavován nejprudší
bitevní vřavě.
Ale u Achaba nabývala tato otázka poněkud jiného odstínu. Uvážíme-li, že i člověk se dvěma nohama je v takovém nebezpečí jako
pápěrka, že pronásledování velryb je vždy spojeno s velkými a mimořádnými nesnázemi a že opravdu každý okamžik přináší nebezpečí, je za těchto okolností moudré, aby zmrzačený člověk vstupoval
do člunu na lov? Spolumajitelé Pequody by jistě usoudili, že ne.
Achab dobře věděl, že by jeho přátelé doma sice mnoho nenamítali, kdyby chtěl vstoupit do člunu za okolností, kdy je lov poměrně
málo nebezpečný, jen aby byl blízko jevišti zápasu a mohl osobně
dávat rozkazy; ale aby kapitán Achab měl člun jemu osobně přidělený jako skutečnému vůdci lovu  a nadto aby kapitán Achab měl
ještě pět nadpočetných mužů jakožto posádku toho člunu, tak velkomyslné nápady se nerodily v hlavách majitelů Pequody, to věděl
 268 
docela dobře. Proto od nich nežádal posádku pro člun, ani jim jinak
nenaznačil, co by si v tom směru přál. Celou tu věc si však soukromě
zařídil po svém. Dokud se nerozšířila zpráva o Cabacově objevu,
námořníci pramálo tušili, co se děje, ač ovšem zakrátko po vyplutí,
když všichni skončili obvyklé přípravy, aby velrybářské čluny byly
pohotově, bylo Achaba občas vidět, jak se sám stará o různé drobnosti na člunu, o němž soudili, že je náhradní, ba dokonce vlastní
rukou starostlivě přiřezával kolíky, které jsou zapichovány do otvorů v přídi, když tudy běží šňůra k velrybě. Při tom všem ho pozorovali a zejména si všimli jeho péče, aby člun měl na dně zvláštní
plátování, snad aby lépe snášel ostrý tlak jeho kostěné nohy. Také
jednou projevoval starost o to, aby byla přesně zhotovena opěrná
deska na přídi člunu, vodorovné prkno, o které se opírá koleno při
vrhu harpunou nebo při bodání do velryby; pozorovali také, jak
si často stoupne do toho člunu a svým jediným kolenem zkouší
půlkruhový výřez v desce a tesařským dlátem jej tu a tam trochu
vyhlubuje a zarovnává. To všechno, pravím, vzbudilo tehdy velký zájem a zvědavost. Ale skoro každý se domníval, že Achabova zvláštní
starost o přípravy se týká jedině závěrečného lovu na Moby Dicka,
poněvadž sám už prozradil svůj úmysl osobně se pustit za touto
vražednou obludou. Ale při takové domněnce ani v nejmenším netušili, jaka posádka je určena pro tento člun.
Když se služebné přízraky objevily, údiv brzy vyprchal; na velrybářské lodi každý div brzy zevšední. Ostatně takové nevídané ukázky divných národů se občas vynořují z různých neznámých koutů
a děr světa a přidružují se k plujícím vyděděncům z velrybářských
lodí, a lodi samy často vyloví takové zvláštní ztroskotance, zmítané
po širém moři na prknech, vracích, veslech, velrybářských člunech,
kánoích, na japonských džunkách, zahnaných větrem, a na podobných plavidlech, že by se mohl vyšplhat přes zábradlí sám Belzebub
a sestoupit dolů do kajuty, aby si popovídal s kapitánem, a na přídi
u mužstva by to nezpůsobilo žádné velké vzrušení.
Ale ať již je tomu jakkoli, jisté je, že i když si posádka brzo zvykla
na podřízené přízraky, třeba se od ní ještě poněkud odlišovaly, přece
 269 
onen Fedallah s turbanem na vlasech zůstal až do poslední chvíle
zahalen tajemstvím. Odkud přišel do tohoto slušného světa, jakým
nevysvětlitelným poutem se brzy svázal s Achabovým zvláštním
osudem; proč dokonce měl i jakýsi nenápadný vliv, a kdož ví, zda
vůbec neovládal Achaba  to všechno nikdo nevěděl, ale nikdo nemohl zůstat k Fedallahovi lhostejný. Byl to tvor, jakého civilizovaní,
usedlí lidé v mírném pásmu vídají jenom ve svých snech, a to ještě
mlhavě. Ale takoví tvorové se tu a tam vyskytnou v neměnných obcích asijských, zejména na ostrovech na východ od pevniny  v těch
prastarých, nezměnitelných krajinách, od světa odloučených, které
si dokonce i dnes ještě v mnohém zachovávají duchovou rázovitost
praobyvatelů země, těch generací, kdy první člověk žil dosud v paměti jasnou vzpomínkou a všichni lidé se pokládali za jeho potomky,
a poněvadž nevěděli, odkud přišel, dívali se na sebe jako na přeludy
a ptali se slunce a měsíce, proč byli stvořeni a k jakému účelu: těch
generací, kdy podle Geneze andělé vskutku vcházeli k dcerám lidským aďáblové, jak připojují nekanoničtí rabíni, rovněž si dopřávali
světských lásek.
 270 
LI.
PŘÍZRAČNÝ VODOMET
Míjely dny a týdny a Pequod, svítící mořskou slonovinou, jen s několika plachtami projela pomalu čtyřmi lovišti: jedním u Azurových
ostrovů, druhým u mysu de Verdes, dále lovištěm u ústí řeky Rio de
la Plata a konečně lovištěm Carrolovým, které nebývá zakresleno
a je jižně od Svaté Heleny.
Při plavbě těmito vodami posledně jmenovanými, za jedné jasné
měsíčné noci, kdy se všechny vlny valily jako svitky stříbra a svým
jemným, splynulým šumotem ztvářely stříbrné ztišení, ne samotu,
za takové ztichlé noci jsme spatřili stříbrný sloup daleko před bílými
bublinami naší přídě. Osvětlen měsíční září vypadal božsky; zdálo
se, že zářící bůh ozdobený pery se zvedá z moře. Fedallah první
objevil tento vodotrysk. Míval ve zvyku za takových měsíčných nocí
vylézat na vrchol hlavního stožáru a tam stát na stráži tak svědomitě, jako kdyby byl den. A přece, i kdyby loď v noci spatřila celá stáda
velryb, ani jeden ze sta velrybářů by se neodvážil spustit čluny na
lov. Dovedete si představit, s jakými pocity se asi námořníci dívali na
toho starého orientálce, když stál nahoře v takovou nezvyklou dobu;
a jeho turban a měsíc se zdály souputníky na téže obloze. Ale když
tam po několik nocí za sebou prostál svůj vymezený čas, nevydav ze
sebe jediného zvuku, a když po všem tom mlčení pojednou uslyšeli,
jak jeho příšerný hlas oznamuje onen stříbrný vodotrysk ozářený
měsícem, tu každý odpočívající námořník vyskočil na nohy, jako by
se byl v ráhnoví zjevil okřídlený duch a volal na pozemskou posádku. „Tam chrlí!“ Kdyby byla zazněla polnice volající k Poslednímu
soudu, nebyli by se muži chvěli víc, a přece neměli strach, spíše se
radovali. I když to byla naprosto nežádoucí hodina, volání bylo tak
působivé a tak opojně vzrušovalo, že téměř každý na lodi bezděčně
zatoužil spustit čluny.
Achab přecházel po palubě rychlými, trhavými kroky a rozkázal
rozvinout brámovky, plachty nadbrámové a všechny závětrovky.
 271 
Nejlepší muž musel ke kormidlu. Potom obsadil všechny stožáry
hlídkami a pustil loď po větru. Vítr, nadouvaje plochy tolika plachet,
jako by loď nadnášel, takže jste místo plující rozkolébané paluby
cítili pod nohama vzduch. Zatímco loď takto letěla vpřed, jako by
v ní zápasily dva protichůdné vlivy: jeden ji nutkal, aby stoupala
přímo do nebe, a druhý, aby se kolísavě hnala k nějakému cíli na
obzoru. A kdybyste byli pohlédli oné noci Achabovi do tváře, byli
byste si pomyslili, že také v něm bojují dvě různé síly. Jeho živá noha
dopadala s živým ozvukem na palubu, kdežto každý úder jeho mrtvé
končetiny zněl jako úder rakve. Po životě a smrti kráčel ten starý
muž. Ač loď plula tak rychle a ze všech očí vyletovaly dychtivé pohledy jako šípy, přece té noci již nikdo nespatřil stříbrný vodotrysk.
Každý námořník přísahal, že jej spatřil jednou, ale podruhé již ne.
Na tento půlnoční vodotrysk se pomalu skoro zapomnělo; a hle,
za několik dní byl v touž hodinu ticha opět hlášen! Opět jej všichni
spatřili, ale když se loď hnala k němu, opět zmizel, jako by ho nikdy
nebylo. To nám prováděl noc za nocí, až se o něj už nikdo nestaral,
jen se mu podivovali. Tajemně tryskal do jasného světla měsíčního
nebo hvězdného, podle toho, jaká byla obloha, někdy zmizel na celý
jeden den nebo na dva na tři dny, a kdykoli se znovu objevil, pokaždé
se zdálo, že se ten osamělý vodotrysk od nás čím dál víc vzdaluje,
jako by nás vábil stále dál.
Při odvěké pověrčivosti námořníků a ve shodě s tím, že některé
věci na Pequodě se zdály nepřirozené, nebylo divu, jestliže mnozí
námořníci přísahali, že ten nedostižný vodotrysk chrlí jedna a táž
velryba, kdykoli a kdekoli v kteroukoli nezvyklou hodinu nebo v kterýchkoli od sebe vzdálených zeměpisných šířkách a délkách, a tato
velryba že je Moby Dick. Po nějakou dobu námořníky také tísnil
zvláštní pocit hrůzy při pohledu na ten prchavý zjev, jako kdyby nás
zrádně lákal dál a dál, aby se potom obluda mohla obrátit proti nám
a roztrhat nás nakonec v nejvzdálenějších a nejdivočejších mořích.
Působivost těch dočasných obav, neurčitých, ale hrozných, ještě
úžasně stupňoval kontrast s nádherným počasím, pod jehož modrou blankytností někteří tušili kouzlo ďábelské, neboť po celé dni
 272 
a noci jsme pluli po moři tak únavně a osaměle mírném, že všechen
prostor před naší přídí  podobnou urně  jako by sám sebe zbavoval života  odsuzuje tak naše pomstychtivé poslání.
Ale když jsme se konečně obrátili k východu a kolem nás začaly
vát větry od mysu a my se zvedali a klesali na dlouhých rozbouřených tamních vlnách, a když se Pequod, vyzbrojená tesáky z velrybích kostí, prudce klaněla vichřici a zuřivě prorážela tmavé vlny,
až jí přes zábradlí přeletovaly pěnové vločky jako pršky stříbrné
tříště, tehdy ze života zmizela všechna ta pustota a prázdnota, ale
vystřídaly ji vyhlídky ještě chmurnější než dřív.
U samé přídě se před námi ve vodě kmitali sem a tam podivní
tvorové. Přímo za zádí poletovali nevyzpytatelní mořští krkavci.
A každého rána bylo vidět hejno těchto ptáků usazených na našich
ráhnech a přes náš pokřik zůstávali dlouho a vytrvale přilepeni
k provazům, jako by naši loď považovali za vrak hnaný větrem,
opuštěný lidmi a předurčený k zpustnutí, který je proto vhodným
místem, aby na něm hřadovali oni, tvorové bez domova. A černé
moře se vzdouvalo a vzdouvalo, bez odpočinku se vzdouvalo, jako
kdyby jeho ohromné přílivy byly svědomím a jako by se ohromná
duše světa mučila výčitkami pro své nekonečné hříchy a pro utrpení, které způsobila.
Říkají ti mys Dobré naděje? Raději by ti měli říkat mys Muk jako
za starodávných dob. Lákáni po dlouhou dobu proradným tichem
kolem sebe, octli jsme se najednou v rozbouřeném moři, kde jsou
provinilci zakleti v ptáky a ryby a patrně odsouzeni věčně plout
a nikdy nedospět do nějakého přístavu nebo jen mávat křídly v černém vzduchu, který nemá obzoru. Ale klidný, sněhobílý a neměnný
vodotrysk, stále ještě vrhající svou fontánu per k obloze a stále nás
za sebou lákající, tento osamělý vodomet jsme ještě občas spatřili.
Ve vší té temnotě živlů projevoval Achab velmi chmurnou zdrženlivost, ačkoli téměř neustále velel na promočené a nebezpečné
palubě a řidčeji než jindy oslovoval důstojníky. V dobách tak bouřlivých, jako byly tyto, když je všecko nahoře i dole zabezpečeno,
nedá se dělat nic jiného než trpně čekat, až bouře přejde. V takovou
 273 
dobu se kapitáni i posádka odevzdávají do rukou osudu. Zasunuv
kostěnou nohu do obvyklé jamky a drže se jednou rukou pevně lana,
stával tak Achab po celé hodiny a díval se tupě proti větru, zatímco
občasný závan deště se sněhem nebo vánice mu div neslepily řasy
ledem. Posádka, zahnaná z přídě nebezpečnými vlnami, které se
divoce tříštily o boky lodi, stála uprostřed Pequody podél zábradlí,
a každý muž, aby se lépe chránil proti zásahům vln, navlékl na sebe
smyčku přivázanou k zábradlí a pohyboval se v ní jako v uvolněném
pásu. Mluvilo se jen málo, skoro vůbec ne. Mlčenlivá loď, jež jako
by měla posádku námořníků vymodelovaných z vosku, prodírala se
den po dni tou prudkou zběsilostí a dravostí ďábelských vln. V noci
trvalo stejné oněmění člověka před jekotem oceánu, muži se stále
mlčky pohybovali ve smyčkách; Achab stále beze slova čelil vichru.
Ani když se zdálo, že unavené tělo si žádá odpočinku, obvykle ten
odpočinek nehledal na lůžku. Starbuck nikdy nemohl zapomenout
na starcovu tvář, jak ji viděl jedné noci, když se šel dolů do kajuty podívat na barometr. Achab seděl se zavřenýma očima zpříma na své
židli přišroubované k podlaze; z nesvlečeného kabátu a klobouku
mu pomalu odkapával déšť a zpola roztálý sníh větrné bouře, z níž
se před chvílí vynořil. Na stole vedle něho ležela rozvinuta jedna
z těch map mořských proudů a vírů, o kterých jsme se již zmínili.
Svítilna se mu kolébala v zaťaté ruce. Ačkoli tělo bylo vzpřímeno,
měl hlavu hozenou nazad, takže oči směřovaly k jehle kompasu
vyzrazovače  který se houpal z trámu na stropě.8
Strašný starče! pomyslil si Starbuck a zachvěl se. I když usneš za
takové bouře, přece neúchylně upíráš oči k svému cíli.
8  Kompas v kajutě je zván vyzrazovač, poněvadž kapitán ani nemusí chodit ke
kompasu u kormidla a může se informovat o kurzu lodi, i když je dole.
 274 
LII.
ALBATROS
Jihovýchodně od Mysu, u vzdálených ostrovů Crozetských, kde je
dobré loviště velryb grónských, objevila se před námi plachta lodi
pojmenované Albatros. Z mého vysokého stanoviště na předním
stožáru bylo dobře vidět, jak se pomalu přibližuje  zajisté pozoruhodná podívaná pro nováčka v dalekých mořských lovištích: velrybářská loď na moři, tak dlouho z domova.
Loď byla vybílena jako kostra mrože vyvrženého z moře na břeh,
jako by ji měli v práci valcháři. Po celé délce boků byl tento strašidelný přízrak poznamenán dlouhými pásy zčervenalé rzi a ráhnové
trámce a lanoví vypadaly jako silné větve stromů obalené jinovatkou. Měla rozvinuty jen spodní plachty. Fantasticky vypadaly na vrcholech tří stožárů její hlídky, muži s dlouhými plnovousy. Zdálo se,
že vězí ve zvířecích kůžích, tak rozedrané a záplatované byly jejich
oděvy, které přetrvaly skoro čtyři léta plavby. Stojíce v železných
kruzích přibitých ke stožáru, houpali se a kolébali nad bezedným
mořem. Když se loď pomalu sunula k naší zádi, nás šest mužů ve
vzduchu se k sobě tak přiblížilo, že jsme téměř mohli přeskočit ze
stožáru jedné lodi na stožár lodi druhé, a přece se tito sešlí rybáři na
nás klidně dívali, když nás míjeli, a neřekli ani slůvko našim hlídkám,
kdežto z velitelské paluby bylo slyšet pozdravy.
„Ahoj, lodi! Viděli jste bílou velrybu?“
Ale když cizí kapitán, nahýbaje se přes vybledlé zábradlí, chtěl
přiložit hlásnici k ústům, vypadla mu z ruky do moře. Vítr se znovu
zvedl a kapitán se marně namáhal, aby ho bylo slyšet bez hlásnice.
Mezitím se vzdálenost mezi námi stále zvětšovala. Zatímco námořníci na Pequodě dávali všemožnými posunky beze slov najevo, že si
všimli této zlověstné nehody, která se stala, sotva jsme se poprvé
jiné lodi jen zmínili o bílé velrybě, Achab se na okamžik odmlčel;
zdálo se skoro, že by rád spustil člun a navštívil cizí loď, kdyby tomu
nezabraňoval vzrůstající vichr. Ale využiv toho, že mluví po větru,
 275 
chopil se opět hlásnice, a poněvadž podle vzhledu cizí lodi poznal,
že je z Nantucketu a zakrátko že bude doma, hlasitě volal: „Ahoj, vy
tam! Tady je Pequod na cestě kolem světa! Vyřiďte jim, aby všechny
dopisy napříště adresovali do Tichého oceánu! A od nynějška za tři
léta, nebudu-li do té doby doma, řekněte jim, ať je adresují do…“
V té chvíli se již brázdy od obou lodí zkřížily a hejna malých,
neškodných ryb, které po několik dní klidně pluly po našem boku,
zachovala se po svém zvláštním způsobu a ihned prchala s chvějícími se ploutvemi a seřadila se kolem boků cizí lodi. I když Achab
za svých neustálých plaveb jistě už často viděl podobné případy,
přece právě nejvšednější maličkosti mají pro každého monomana
svévolně skrytý význam.
„Vy tedy plujete ode mne, což?“ zahučel Achab, dívaje se do vody.
Slova mnoho neříkala, ale zvuk hlasu prozrazoval hluboký, beznadějný smutek, jaký ten pomatený stařec ještě nikdy předtím nedal
najevo. Ale obrátil se ke kormidelníkovi, jenž doposud udržoval loď
proti větru, aby brzdil její rychlost, a zavolal na něho svým starým
lvím hlasem: „Kormidlo rovně! Namiř ji kolem světa!“
Kolem světa! Mnoho v těchto slovech vzbuzuje hrdé pocity. Ale
kam vede všechno to obeplouvání světa? Přes nesčetná nebezpečí
jen k místu, odkud jsme vyrazili, kde všichni, které jsme zanechali
v bezpečí, byli po celý ten čas před námi.
Kdyby tento svět byl nekonečnou rovinou a kdybychom se, plujíce na východ, mohli dostávat do dálek vždy nových a objevovat
pohledy líbeznější a podivnější než nějaké ty Kyklady nebo Šalomounovy ostrovy, tehdy by taková plavba něco slibovala. Ale při
honbě za těmi dalekými tajemstvími, o nichž sníme, nebo při mučivém pronásledování onoho démonického přízraku, který se občas
vznáší před každým člověkem, při takové honbě kolem naší kulaté
země jsme buď zavedeni do prázdného bludiště, nebo nás na půl
cestě pochovají ve vlnách.
 276 
LIII.
GAM
Proč Achab nešel na palubu oné velrybářské lodi, o níž jsme se
zmínili? Zdánlivě proto, že vítr a moře věštily bouři. Ale byl by na
ni patrně nevstoupil ani za příznivějšího počasí  soudě podle jeho
jednání při podobných příležitostech pozdějších  kdyby byl dostal
při rozmluvě zápornou odpověď na svou otázku. Jak se později ukázalo, nestál totiž o společnost žádného cizího kapitána ani na pět
minut, ledaže mu kapitán mohl dát nějakou zprávu o tom, co tak
zaujatě hledal. Ale to všechno by se neobjevilo v plném významu,
kdybychom tu neřekli něco o zvláštních zvycích velrybářských lodí,
když se potkají v cizích mořích, a zejména ve společném lovišti.
Setkají-li se dva cizinci v lesích Pine Barrens ve státě New York
nebo na stejně pusté Salisbury Plains v Anglii, potkají-li se náhodou v těchto nehostinných divočinách, tedy se ti dva za nic na světě nemohou dobře vyhnout tomu, aby se nepozdravili; zastaví se
na chvilku, povědí si nejnovější zprávy a snad dokonce nakrátko
usednou a odpočinou si spolu. Je tedy jistě mnohem přirozenější,
že na nekonečných pustinách oceánu, na mořských Pine Barrens
a Salisbury Plains, spatří-li se dvě velrybářské lodi na konci světa 
u osamělého Fanningova ostrova nebo u vzdálených King’s Mills,
jářku, je ještě přirozenější, že se za takových okolností tyto lodi
nejen pozdraví, ale i navážou styky ještě důvěrnější, přátelštější
a družnější. A zejména by tak měly jednat lodi z jednoho přístavu,
jejichž kapitáni, důstojníci a mnozí z mužstva se osobně znají a mohou si tedy pohovořit o mnoha milých zážitcích z domova.
Pro loď dlouho vzdálenou mívá loď plující do světa třebas dopisy
na palubě  a v každém případě jí může dát nějaké noviny, které jsou
onějaký rok novější než její vlastní vybledlé a ohmatané časopisy. Za
tuto laskavost zase dostane vyplouvající loď nejnovější velrybářské
novinky z lovišť, do kterých snad směřuje, pro ni velmi významné.
Do jisté míry to všechno platí také pro velrybářské lodi, které se
 277 
náhodou setkají v lovišti samém, i když jsou z domova stejně dlouho.
Vždyť jedna z nich mohla dostat dopisy od jiné lodi, teď už velmi
vzdálené, a některé dopisy jsou určeny pro lidi na lodi, s kterou se
právě setkala. Také si obvykle vymění zprávy o lovu velryb a příjemně si popovídají. Setkají se nejen se vzájemným pochopením
námořníků, ale i s celou tou zvláštní spřízněností, jež pochází ze
společného povolání a společně sdílených strastí a nebezpečí.
Ani různost národností nic neznamená, pokud ovšem obě strany
mluví jednou řečí, jak tomu je u Američanů a Angličanů. Anglických
velrybářských lodí je však málo, proto taková setkání nebývají častá, a dojde-li k nim, mívají obě strany sklon k jakési nedůvěřivosti, neboť Angličan bývá dosti uzavřený a Yankee nemá rád, že se
velrybaření věnuje někdo jiný. Kromě toho angličtí velrybáři často
dávají najevo jakousi velkoměstskou převahu nad velrybáři americkými, považujíce dlouhé, hubené Nantuckeťany pro jejich podivné
krajinské zvláštnosti za jakési námořní venkovany. Dalo by se však
těžko říci, v čem opravdu záleží převaha anglických velrybářů, když
Yankeeové za jediný den zabijí dohromady více velryb než všichni
Angličané dohromady za deset let. Ale to je nevinná slabůstka anglických lovců velryb, kterou se Nantuckeťan příliš netrápí; patrně
si uvědomuje, že sám má také některé slabůstky.
Vidíme tedy, že ze všech lodí, plujících osaměle po moři, mají
velrybářské lodi nejvíc důvodů k družnosti  a družné vskutku jsou.
Zato některé obchodní lodi se při setkání uprostřed Atlantického
oceánu často minou bez jediného slova pozdravu, navzájem se ignorujíce na vysokých mořích jako domýšliví hejskové na Broadwayi, a přitom nejspíš obě po hejskovsku kritizují výstroj cizí lodi.
A potkají-li se náhodou na moři lodi válečné, pustí se nejdřív do
tak dlouhého přezdvořilého poklonkování a podrobují se takové
obřadné komedii s vlajkami, že to všechno ani nevypadá jako projev
opravdové, srdečné náklonnosti a bratrské lásky. Setkají-li se lodi
otrokářské, ty zas mají tak příslovečně naspěch, že od sebe utíkají,
jakmile je to jen možné. A když se zkříží cesty zkřížených hnátů na
pirátských lodích, jejich první pozdrav zní: „Kolik lebek?“ stejně
 278 
jako velrybáři praví: „Kolik sudů?“ A jakmile dostanou odpověď na
tuto otázku, piráti hned od sebe odrazí, protože na obou stranách
jsou ďábelští ničemové, a ti se neradi zhlížejí v ničemné podobě
druhých darebáků.
Podívejme se však na bohabojnou, poctivou, skromnou, pohostinnou, družnou a nenuceně veselou loď velrybářskou! Co udělá
velrybářská loď, když za počasí jen trochu slušného potká jinou
velrybářskou loď? Mají gam, cosi, co je naprosto neznámé všem
ostatním lodím, které toto slovo jakživy ani neslyšely, a kdyby je
náhodou zaslechly, jenom se při něm ušklíbnou a budou opakovat
nejapné vtipy o „vodotryskáčích“ a „škvařičích tuku“ a podobné
roztomilosti. Proč všichni námořníci z obchodních lodí a rovněž
námořníci z válečných, pirátských a otrokářských lodí smýšlejí tak
opovržlivě o lodích velrybářských? Na tuto otázku je těžko odpovědět. Vždyť pokud jde o piráty, rád bych věděl, zda jejich povolání
je nějak zvlášť slavné. Někdy ovšem končí neobvyklým povýšením,
ale jen na šibenici. A když je člověk takto podivně povýšen, nemá
zrovna zvláštní důvod, aby se vyvyšoval nad jiné. Dovozuji z toho, že
vychloubá-li se pirát, že je postaven vysoko nad lovce velryb, nemá
pro toto své tvrzení pevný podklad.
Ale co jest gam? Můžete přejíždět po sloupcích naučných slovníků nahoru a dolů, až si ošoupáte ukazovák, a toto slovo nenajdete.
Dr. Johnson nedospěl tak daleko ve svém vzdělání. Archa slovníkáře
Noema Webstera je nechová v svých útrobách. A přece tohoto výrazného slova už po mnoho let trvale užívá nějakých patnáct tisíc
pravých rodilých Yankeeů. Jistě vyžaduje definice a mělo by být
zařazeno do slovníku. Dovolíte-li, pokusím se o takovou učenou
definici.
GAM. Podstatné jméno.  Společenská schůzka dvou (nebo více)
velrybářských lodí, obyčejně na lovišti. Po výměně pozdravů se
navzájem navštěvují posádky v člunech; oba kapitáni zůstávají po tu
dobu na palubě lodi jedné a oba první důstojníci na palubě lodi druhé.
Mluvíme-li o gamování, nesmíme zapomenout na jednu významnou podrobnost. Všechna povolání mají své drobné zvláštnosti, má
 279 
je i velrybářství. Když kapitán pirátské, válečné nebo otrokářské
lodi jede někam v člunu, sedí vždy na zádi, na pohodlném, někdy
vypolštářovaném sedadle a často sám kormidluje hezkým šviháckým malým držadlem, pestře ozdobeným šňůrami a stuhami. Ale
velrybářský člun nemá vzadu žádné sedadlo ani pohovku a kormidlové držadlo také ne. To by byla švanda, aby se velrybářští kapitáni
dávali vozit po vodě v lenošce na kolečkách jako staří radní, stižení
dnou, v kožených křeslech! Pokud jde o držadlo u kormidla, velrybářský člun vůbec nepřipouští takové zženštilosti. A poněvadž při
gamu musí opustit loď celá posádka jednoho člunu a poněvadž k ní
přísluší i kormidelník člunu nebo harpunář, kormidluje ovšem tento
podřízený a kapitán nemá, kam by si sedl, a musí stát jako jedle,
když ho vezou na návštěvu. Uvědomuje si přitom, že z boků obou
lodí se na něho upírají oči celého viditelného světa, proto často postřehnete, že tento stojící kapitán je všecek zaujat jen tou důležitou
věcí, aby se udržel pevně na nohou a tak zachoval svou důstojnost.
Není to opravdu nijak snadné, neboť vzadu ho každou chvíli udeří
do kříže obrovské vyčnívající kormidlové veslo a jiné veslo vpředu
mu tluče do kolen. Tak je zaklínován zpředu i zezadu a může se
volně pohybovat jen bočně a opírat se jen o své rozkročené nohy.
Ale náhlé a prudké zvednutí člunu ho často div neporazí, poněvadž
délka základny není nic, nemá-li i příslušnou šířku. Jen spojte dvě
tyče do takového úhlu a nedokážete, aby vám zůstaly zpříma stát.
Také by vůbec nevypadalo dobře, když se na kapitána zplna upírají
oči světa, pravím, nevypadalo by dobře, kdyby se rozkročený kapitán chytal něčeho rukou, jen s bídou udržuje rovnováhu. Naopak,
na důkaz naprosto dokonalého sebeovládání má kapitán obvykle
ruce v kapsách u kalhot; ale bývají to většinou ruce neobyčejně velké
a těžké, a proto je tam má možná jako přítěž. Staly se však i případy
věrohodně prokázané, že v nějaké neobyčejně kritické chvíli, řekněme při náhlém poryvu vichřice  kapitán se chytil nejbližšího
veslaře za vlasy a držel se jich jako zubatá s kosou.
 280 
LIV.
PŘÍBĚH LODI TOWN-HO
[Podle vyprávění ve Zlatém hostinci.]
Mys Dobré naděje a celá vodní oblast kolem něho se hodně podobá
některé známé křižovatce velkých silnic, kde potkáte víc cestujících
než kdekoli jinde.
Nedlouho po rozhovoru s Albatrosem potkali jsme jinou velrybářskou loď, Town-Ho9
, která se vracela domů. Její posádku tvořili
téměř samí Polynésané. Při krátkém gamu nám dala závažné zprávy o Moby Dickovi. Všeobecný zájem mužstva o bílou velrybu teď
u některých prudce vystupňovala jedna okolnost z příběhu Town-
-Ho, z níž nejasně vysvítala spojitost mezi velrybou a tím, že byl
podivně převráceně dokonán jeden z tak zvaných božích soudů,
které prý občas stihnou některé lidi. Právě tato okolnost  se svými
průvodními zvláštnostmi  tvoří, abychom tak řekli, skrytou složku
tragédie, kterou vylíčíme; o ní se však kapitán Achab a jeho důstojníci nikdy nedověděli. Vždyť o této tajné části příběhu nevěděl ani
sám kapitán lodi Town-Ho. Tajemství bylo soukromým vlastnictvím
tří kamarádů, bílých námořníků na oné lodi, a podle všeho jeden
z nich je svěřil Taštegovi s papeženským zaklínáním, aby je nikomu
nevyzradil. Ale příští noci Taštego mluvil ze spaní a prozradil tolik,
že ráno už nemohl odepřít dopovědět zbytek. Vyprávění mocně zapůsobilo na námořníky z Pequody, kteří je slyšeli celé, a byli v této
věci vedeni tak neobvyklým jemnocitem  jak jinak to pojmenovat?  že zachovali tajemství pro sebe; nikdy neproniklo dozadu
za hlavní stožár Pequody. Vylíčím teď celou tu podivnou historii,
vplétaje na příslušných místech onu temnější nit do příběhu, jak
byl vyprávěn na lodi veřejně.
9  Town-Ho! starodávný velrybářský výkřik při prvním spatření velryby ze
stožáru. Dosud ho užívají velrybáři při lovení proslulých želv z ostrovů Galapagos.
 281 
Vyhovím svému rozmaru a zachovám styl, jakým jsem příběh
kdysi vyprávěl v Limě v předvečer jednoho svátku v kroužku svých
španělských přátel, pokuřuje si přitom na verandě Zlatého hostince, jehož krytina byla silně pozlacena. Dva mladí uhlazení kavalíři,
don Pedro a don Sebastian, byli mými dobrými přáteli, a proto mě
občas přerušovali otázkami, na které se tu vždy náležitě odpovídá.
„Asi dvě léta předtím, než jsem se poprvé dověděl o událostech,
které vám tu, pánové, líčím, křižovala Town-Ho, nantucketská loď
lovící vorvaně, tady ve vašem Pacifiku, jen několik dní plavby na
východ od pohostinné střechy tohoto Zlatého hostince. Byla někde
na sever od rovníku. Jednoho dne zpozorovali při každodenním
pumpování, že do lodního prostoru proniká více vody než obvykle. Myslili si, pánové, že ji probodl nějaký mečoun. Ale kapitán se
z jakéhosi zvláštního důvodu domníval, že ho v těchto šířkách čeká
neobyčejné štěstí, a nechtěl je opustit. Díru nepovažovali za nebezpečnou, i když ji nemohli najít, ač hledali, jak hluboko jen mohli za
počasí velmi nepříznivého, a loď pokračovala v křižování. Námořníci čerpali vodu v intervalech bezstarostně dlouhých. Štěstí jim však
nepřálo. Další dny uplynuly a štěrbina nejenže nebyla objevena, ale
zřejmě se zvětšila. A zvětšovala se dál, takže kapitán, do jisté míry
zneklidněn, napjal všechny plachty a zamířil do nejbližšího přístavu
na ostrovech, aby tam dal loď vyzvednout a opravit.
Třebaže loď měla před sebou nemalou plavbu, přece se kapitán vůbec neobával, že by mohla za normálních okolností cestou
ztroskotat, poněvadž měl velmi dobré pumpy a jeho šestatřicet
mužů mohlo při pravidelném střídání loď snadno udržet, i kdyby
se trhlina třeba zdvojnásobila. Je pravda, že téměř po celou cestu
měla Town-Ho velmi příznivý vítr a byla by jistě doplula bezpečně
do přístavu, nebýt toho, že surová pánovitost důstojníka Radneye,
rodilého zVineyardu, rozhořčila k pomstě Steelkilta, jezeřana zBuffalla, člověka ke všemu odhodlaného.“
„Jezeřan!  Buffallo! Prosím vás, co je to jezeřan a kde je Buffallo?“
otázal se don Sebastian, vzpřímiv se na své pohupující se sítinové
rohoži.
 282 
„Na východním břehu našeho Erijského jezera, done, ale prosím vás snažně o laskavé strpení  možná že o tom brzo uslyšíte
víc. Nuže, pánové, tento jezeřan, pracující na brigách s ráhnovými
plachtami a na trojstěžnících někdy tak velkých a statečných jako
loď, která pluje z vašeho Callaa do vzdálené Manily, tento jezeřan
byl v srdci naší Ameriky, obklopeném kol dokola zemí, odkojen ještě
všemi venkovskými představami o námořních lupičích, jaké lid spojuje s širým mořem. Naše velká sladkovodní jezera, spojená vodními
cestami  Erijské, Ontario, Huronské, Hořejší a Michiganské  mají
totiž rozlohu jako oceán a mnoho nejušlechtilejších znaků moře,
vždyť kolem jejich pobřeží najdete rozmanitost ras i podnebí; mají
celé skupiny ostrovů tak romantických, jako jsou v Polynésii, na
jejich protilehlých březích obývají dva velké odlišné národy právě
tak jako při Atlantiku; po jejich vodách máme od východu přístup
daleko do četných teritoriálních osad, rozložených všude kolem
jejich břehů; tu a tam se na ně mračí baterie a skalní, kamzíkům
podobná děla domýšlivé pevnosti Mackinaw. Slyšela hřmění vítězných námořních bitev; čas od času postoupila své břehy divokým
barbarům, jejichž rudě pomalované obličeje probleskují z kožišinových vigvamů. Na dlouhé míle jsou vroubena starými panenskými
pralesy, kde vysoké borovice stojí v stěsnaných řadách jako králové v gotických rodokmenech. V těchto pralesích žijí divoké africké
šelmy a zvířata s hedvábnou srstí, jejichž kožišina se vyváží a odívá
tatarské císaře. V jezerech se zrcadlí dlážděná velkoměsta Buffallo
a Cleveland i indiánské vesnice kmene Winebago. Pluje po nich plně
vystrojená loď obchodní, ozbrojený americký křižník, parník a bukové kánoe. Vanou na nich severní větry a vichřice tak prudké, že
rvou stožáry jako kterékoli větry bičující slané vody. Vědí, co to je
ztroskotání, neboť v nedohledné dálce od země, i když uprostřed
pevniny, potopila se tu za noci nejedna loď i s křičící posádkou.
Tak, pánové, Steelkilt, třeba pocházel z vnitrozemí, přece byl synem
divokého moře a divokým mořem odkojen; odvahou se vyrovnal
každému jinému námořníkovi. A Radney, ten sice v mládí léhal na
osamělém pobřeží nantucketském, byl odchován tamním mořem
 283 
a později se ovšem dlouho plavil po našem drsném Atlantiku a vašem zadumaném Pacifiku, ale přece byl tak mstivý a hádavý jako
nějaký námořník z divokého Západu, který se právě vrátil z míst,
kde vládnou tesáky s jeleními střenkami. Apřece měl tento Nantuckeťan některé rysy dobrosrdečnosti a náš jezeřan, námořník, třebas
věru čertův chlap, mohl být dlouho udržován na uzdě neochvějnou
pevností, jen když ji zmírňovala ta prostá lidská ohleduplnost, na
kterou má právo i nejnižší otrok; při takovém zacházení Steelkilt
se dlouho jevil neškodný a povolný. Alespoň takový byl až dosud,
Radney byl však předurčen ke zkáze a šíleně rozzuřen, a Steelkilt 
ale o tom uslyšíte, pánové.
Uplynul den nebo nejvýše dva dni od té doby, co Town-Ho zamířila přídí k ostrovnímu přístavu, a trhlina v lodi se podle všeho stále
zvětšovala, ale jen natolik, že bylo třeba strávit denně u čerpadel
asi o hodinu víc. Víte, pánové, na klidném a civilizovaném oceánu,
jako je například náš Atlantický, někteří kapitáni si mnoho nedělají z toho, když je nutno po celou plavbu pumpovat, takže když
za tiché, ospalé noci důstojník na palubě náhodou zapomene na
tuto povinnost, je docela možné, že on a jeho spoluplavci si na ni
už nikdy nevzpomenou, protože celá posádka klesne pěkně až ke
dnu. Ani v opuštěných a divokých mořích daleko od vás na západ,
pánové, není to nic tak nezvyklého nechávat čerpadla neustále znít
plným sborem i při plavbě značně dlouhé, to jest pokud vede podle pobřeží dosti přístupného, nebo mají-li vyhlídku na nějaké jiné
vhodné útočiště. Jen tehdy, když zatékající loď je někde v odlehlých
vodách, v zeměpisné šířce, kde není žádné země, začíná kapitán být
trochu znepokojen.
Dosti podobně tomu bylo s lodí Town-Ho. Když se zjistilo, že se
trhlina opět zvětšila, někteří členové posádky vskutku projevili jakési znepokojení, zejména důstojník Radney. Rozkázal rozvinout
horní plachty, řádně je upevnit a všemožně je vystavit větru. Nuže,
tento Radney nebyl myslím žádný zbabělec a byl tak málo náchylný
k nějaké nervózní starostlivosti o svou vlastní osobu jako každý jiný
nebojácný, nemyslící tvor na zemi nebo na moři, kterého si, páno-
 284 
vé, dovedete vůbec představit. Když tedy projevil takovou starost
o zabezpečení lodi, prohlásili někteří námořníci, že to dělá jen proto, že je zčásti jejím majitelem. A když pak onoho večera pracovali
u pump, s chutí mezi sebou o téhle věci poťouchle vtipkovali. Přitom
jim nohy neustále zaplavovala voda jasná jako z horského pramene,
jež vytékala z čerpadel, tekla po palubě a ze žlabů se vlévala stálým
proudem do jícnu odtokové roury na straně závětrné.
Jak je vám známo, není to nic zvláštního na tomto všedním světě  na vodě i jinde  že najde-li nadřízená osoba mezi svými podřízenými někoho, kdo ji významně převyšuje celkovou mužnou
pýchou, hned proti němu pocítí nepřekonatelný odpor a zatrpklost. Anaskytne-li se nadřízenému příležitost, srazí takového muže
k zemi a rozdrtí tuto podřízenou věž na malou hromádku prachu.
Ať už je tento můj názor správný či nikoli, pánové, pravda je, že
Steelkilt byl vysoký a ušlechtilý tvor s hlavou Římana a s plnovousem zlatým a vlajícím jako třásnité čabraky na frkajícím oři vašeho
posledního místokrále a takový mozek a srdce a duši, pánové, měl
Steelkilt, že by z něho mohl být Karel Veliký, kdyby se byl narodil
jako syn otce Karla Velikého. Kdežto důstojník Radney byl ošklivý
jako mul a právě tak vytrvalý, tvrdohlavý a zlomyslný. Neměl rád
Steelkilta a Steelkilt to věděl.
Když zpozoroval, že důstojník přichází k místu, kde pracoval
s ostatními u pump, jezeřan Steelkilt se tvářil, jako by ho neviděl,
a pokračoval vesele ve svém vtipkování.
‚Ano, ano, zlatí kamarádi, tohle je báječná trhlina, nastavte někdo
konvičku a dejte nám ochutnat! Na mou duši, mělo by se to stáčet
do lahví. Povídám vám, hoši, ten podíl starého Radneye stojí za to.
Nejlépe by udělal, kdyby svou část lodního trupu odřízl a odtáhl
si to domů. Nelžu, hoši, ten mečoun svou práci jen načal. Teď se
vrátil s partou lodních tesařů, pilounů, ostenců a vůbec; celá parta
je teď v plné práci, rozřezává a rozsekává dno. Myslím, že dělají
zlepšovací opatření. Kdyby tu tak byl starý Radney, hned bych mu
poradil, aby skočil přes zábradlí a rozehnal je. Ti krásně zacházejí
s jeho majetkem! Ale Radney je starý dobrák  a taky fešák. Víte,
 285 
hoši, uložil prý ostatní své jmění do zrcadel! Rád bych věděl, jestli
by takovému chudákovi, jako jsem já, dal model svého nosánku.‘
‚U všech ďasů, proč tahle pumpa nepracuje?‘ zařval Radney,
předstíraje, že neslyšel námořníkovo tlachání. ‚Hrom aby do toho
uhodil!‘
‚Ano, ano, pane,‘ řekl Steelkilt, veselý jako cvrček. „Tak jen do toho,
hoši, jen do toho.‘ A pumpa rachotila jako padesát požárních stříkaček. Muži odhodili klobouky a zanedlouho bylo slyšet to zvláštní
sípání z plic, které prozrazuje největší vypětí životní energie.
Steelkilt konečně opustil s ostatními pumpu, šel na příď, těžce
oddychuje, a usedl na rumpál. Obličej měl rudý, oči podlité krví
a z čela si stíral záplavu potu. Který úskočný ďábel posedl Radneye,
pánové, že si začal s mužem ve stavu takového tělesného vysílení,
to nevím. Ale stalo se to. Protivně si vykračuje po palubě, nařídil
Steelkiltovi, aby vzal koště a zametl prkna a také aby lopatou odstranil několik urážlivých hromádek, které se tam objevily, poněvadž
vepříkovi bylo dovoleno se proběhnout.
Nuže, pánové, zametání lodní paluby na moři je kus domácí práce, která se každého večera pravidelně vykonává, v každé době, pokud zrovna nezuří bouře. Dokonce se stalo, že zametali palubu, když
se loď už potápěla. Taková je, pánové, nezměnitelnost námořních
zvyklostí a pudová námořnická záliba v čistotě; vždyť někteří by
ani nebyli ochotni se utopit, kdyby si napřed neumyli obličej. Ale na
všech lodích patří práce s košťaty výhradně hochům, jsou-li na lodi.
Mimoto byli na Town-Ho k pumpám přiděleni silnější muži, kteří
byli sdruženi v party střídající se u čerpadel, a poněvadž Steelkilt byl
námořník ze všech nejsilnější, byl pravidelně určován za kapitána
jedné party. Proto měl být osvobozen od všech drobných prací, jež
se netýkaly přímo námořnických povinností, jak tomu bylo u jeho
kamarádů. Uvádím všechny tyto podrobnosti, abyste správně pochopili, k čemu mezi oběma muži došlo.
Bylo v tom ještě něco víc: rozkaz o lopatě měl Steelkilta zřejmě dopálit a urazit, jako kdyby mu Radney plivl do obličeje. Tomu
porozumí každý, kdo byl námořníkem na velrybářské lodi, a také
 286 
Steelkilt pochopil to všechno a nepochybně i mnohem víc, když
mu důstojník dal tento rozkaz. Ale jak tak ještě chvíli klidně seděl
a upřeně se díval důstojníkovi do zlomyslných očí, postřehl, že má
v sobě nahromaděné sudy prachu, k nimž se neslyšně a zvolna blíží
oheň po zápalné šňůře, a jak si to všechno pudově uvědomoval,
zmocnila se ho ta zvláštní zdrženlivost a nechuť vyvolat ještě větší
rozvášnění v bytosti, již tak dost rozlícené  odpor, jaký pociťují, pokud jej vůbec cítí, lidé opravdu stateční, když jsou dopáleni  tento
nepostižný, přízračný pocit, pánové, nenadále přepadl Steelkilta.
Proto hlasem klidným jako jindy, jen trochu rozechvělým tělesnou únavou, odpověděl, že zametat podlahu nepatří k jeho povinnostem a že to dělat nebude. A potom, nezmíniv se vůbec o lopatě,
ukázal na tři hochy, kteří obvykle podlahu zametali; ti nepracovali
u čerpadel a po celý den nedělali skoro nic. Na to Radney odpověděl
zaklením a nadmíru pánovitě a urážlivě opakoval svůj bezpodmínečný rozkaz. Přitom postupoval k jezeřanovi, jenž dosud seděl,
s napřaženým bednářským kladivem, které popadl z nedaleké bedny.
Jak byl rozpálen a podrážděn namáhavou prací u pump, Steelkilt,
přes ten nepostižný pocit zdrženlivosti, dovedl jen stěží snášet důstojníkovo jednání, ale přece jen v sobě plamen ještě uhasil a beze
slova setrval nehnutě na svém sedadle, dokud mu rozzuřený Radney
nezahrozil kladivem sotva několik palců od obličeje, vztekle mu
přitom poroučeje, aby vykonal jeho příkaz.
Steelkilt vstal, pomalu ustupoval za rumpál, vytrvale sledován
důstojníkem s napřaženým kladivem, a rozvážně opakoval, že neposlechne. Vida však, že jeho zdrženlivost nemá nejmenšího účinku,
mlčky a hrozivě varoval zaťatou pěstí bláhového zuřivce. Nebylo to
nic platné. Takto oba pomalu obešli rumpál, až se jezeřan nakonec
rozhodl, že už nebude ustupovat, a domnívaje se, že již snesl, co
mohl unést, zastavil se u poklopů a řekl důstojníkovi:
‚Pane Radney, neposlechnu vás. Dejte pryč to kladivo, nebo se
mějte na pozoru!‘ Ale důstojník, jak předurčeno, přistupoval blíže
k místu, kde stál nehnutě jezeřan, a zahrozil mu teď těžkým kladi-
 287 
vem přímo u úst, opět s nesnesitelným klením. Steelkilt neustoupil
ani o tisícinu palce; vbodnuv se mu do očí dýkou neústupného pohledu, sevřel pravici za zády v pěst, a zvolna ji odtahuje od těla, řekl
svému pronásledovateli, zavadí-li mu kladivo o tvář, on (Steelkilt) že
ho zabije. Jenže, pánové, ten blázen byl předurčen bohy k porážce.
Kladivo se v té chvíli dotklo tváře; ve vteřině měl důstojník spodní
čelist vraženou do hlavy a padl na poklop, chrle krev jako velryba.
Dříve než se pokřik donesl na záď, třásl Steelkilt provazovým
žebříkem vedoucím vysoko nahoru, kde měli dva jeho kamarádi
hlídku na stožárech. Oba byli Kanálané.“
„Kanálané!“ zvolal don Pedro. „Už jsme viděli mnoho velrybářských lodí v našich přístavech, ale jakživi jsme neslyšeli o vašich
Kanálanech. Promiňte, kdo jsou ti lidé?“
„Kanálané, done, jsou plavci na našem velkém kanálu Erie. Jistě
jste už o nich slyšel.“
„Ne, seňore, v této klidné, teplé, svrchovaně líné dědičné zemi
víme jen málo o vašem průbojném severu.“
„Tak? Dobrá, done, naplňte mi číši. Vaše chicha je znamenité.
Než budu pokračovat, povím vám, co to jsou naši Kanálané. Vždyť
taková informace může nepřímo osvětlit můj příběh.
Přes tři sta šedesát mil, pánové, přes celou šíři státu New York,
přes mnohá lidnatá města a vzkvétající vesnice, přes dlouhé, chmurné, neobydlené bažiny a žírná obdělávaná pole, jimž se úrodností
jiná půda nevyrovná, kolem kulečníkových heren a hostinců, přes
posvátné pralesy, po římských obloucích na indiánských řekách,
sluncem a stínem, kolem srdcí šťastných nebo zlomených, celou
tou širokou a nesourodou scenérií ušlechtilých krajin při Mohawku
a zejména kolem řad sněhobílých kaplí, jejichž vížky stojí téměř jako
milníky, teče ustavičný proud života benátsky zkaženého a často
bezzákonného. Tam je pravá země vašich Ašantů, pánové. Tam skučí
vaši pohané  hned vedle vašich dveří, pod protáhlými stíny a v příjemném závětří kostelů. Neboť jakousi zvláštní hrou osudu, pánové,
bývají hříšníci usídleni v okolí nejposvátnějších míst, jako lze často
 288 
pozorovat, že lupiči ve velkoměstě se vždycky utáboří okolo sídel
spravedlnosti.“
„Nechodí tu kolem mnich?“ otázal se don Pedro, zhlížeje na zalidněné náměstí s líčenou starostí.
„Naštěstí pro našeho přítele ze severu mizí už z Limy inkvizice
paní Isabely,“ zasmál se don Sebastian. „Pokračujte, seňore.“
„Okamžik! Promiňte!“ zvolal jiný člen společnosti. „Jménem nás
všech obyvatelů Limy chci vám jen říci, pane námořníku, že nám
nikterak neušlo, s jakou ohleduplností jste v svém přirovnání o zkaženosti zaměnil zdejší Limu za vzdálené Benátky. Ach, neuklánějte
se a netvařte se překvapeně! Znáte přece úsloví, jehož se užívá po
celém pobřeží: ‚Zkažený jako Lima.‘ To také jen potvrzuje váš výrok; kostelů víc než kulečníků a pořád otevřených  a ‚Zkažený jako
Lima‘. Benátky jsou také takové. Byl jsem tam; posvátné město blahoslaveného evangelisty svatého Marka!  Svatý Dominiku, vyčišť
je! Vaši číši! Díky, naplním ji. Tak, nyní pokračujte!“
„Kdyby mohl být Kanálan živě vylíčen ve svém povolání, byl by
to, pánové, znamenitý hrdina dramatu, tak neobyčejně a malebně
je prohnaný. Jako Marcus Antonius po dlouhé dny pluje netečně po
svém kvetoucím Nilu, vroubeném zelení, pohrávaje si neskrývaně
se svou růžolící Kleopatrou a dávaje si na výsluní paluby opalovat stehna do barvy zralých meruněk. Na břehu však mizí všechna
tato změkčilost. Loupežnické chování, kterým se Kanálan tak pyšně
chlubí, prozrazuje již jeho ošumělý klobouk ozdobený pestrou stuhou. Je postrachem pro smavou nevinnost vesnic, kterými proplouvá; v městech se obávají jeho snědé tváře a drzého chvastounství.
Když jsem se kdysi toulal po Kanále, prokázal mi jeden Kanálan
dobré služby a děkuji mu za vše srdečně. Nerad bych byl nevděčný,
ale často bývá jednou ze základních polehčujících vlastností takového násilníka, že dovede někdy poskytnout pomoc potřebnému
neznámému chudákovi stejně odhodlaně, jako dovede obrat bohatého cizince. Zkrátka, pánové, o divokosti života na Kanále svědčí
nejvýmluvněji to, že naše divoké velrybářství má mezi mužstvem
tolik dokonalých jeho představitelů a naproti tomu sotva které lid-
 289 
ské plemeno, kromě mužů ze Sydney, vzbuzuje tak málo důvěry
u našich velrybářských kapitánů. Nijak to ovšem neoslabuje ten
pozoruhodný zjev, že pro mnoho tisíc našich venkovských hochů
a mladých mužů z krajin podél průplavu bývá zkušební život na
Velkém kanálu jediným přechodem od klidných žní v křesťanských
obilních polích k bezohlednému brázdění vod v nejbarbarštějších
mořích.“
„Rozumím! Rozumím!“ zvolal prudce don Pedro a vylil si přitom
chicha na stříbrné náběry. „Vůbec není třeba cestovat! Celý svět
je jedna jediná Lima. A já jsem se domníval, že na vašem mírném
severu jsou pokolení chladná a svatá jako hory.  Ale váš příběh!“
„Přestal jsem, pánové, tam, kde se jezeřan vrhl k žebříku na
stožár. Sotva to udělal, už byl obklopen třemi mladšími důstojníky
a čtyřmi harpunáři, kteří ho zatlačili zpět na palubu. Ale oba Kanálané sklouzli po provazech jako zhoubné komety, vrhli se do skupiny a snažili se odtáhnout svého kamaráda k přídi. Jiní námořníci
se k nim v tomto úsilí připojili a nastala zmatená vřava. Statečný
kapitán, který stál mimo rvačku, poskakoval hned sem, hned tam
s velrybářským kopím a volal na své důstojníky, aby toho ohavného lotra spoutali a hnali ho na velitelskou palubu. Občas přiběhl
až k samému živému klubku, a bodaje do středu kopím, snažil se
zasáhnout předmět svého rozhořčení. Na Steelkilta a jeho odvážlivce však nestačili. Těm se podařilo uniknout na příď, tam narychlo
postavili tři čtyři velké bedny do řady s rumpálem, a hned byli tito
námořní Pařížané opevněni za barikádou.
‚Vylezte odtud, vy piráti!‘ řval kapitán a mířil na ně dvěma pistolemi, které mu právě přinesl steward. ‚Vylezte odtamtud, vy hrdlořezové!‘
Steelkilt vyskočil na barikádu, a přecházeje po ní dlouhými kroky, vzdoroval tomu nejhoršímu, co mohly pistole dokázat. Dával
kapitánovi zřetelně najevo, že jeho (Steelkiltova) smrt by byla pro
všechno mužstvo znamením k vražedné vzpouře. Tajně se obávaje,
aby k tomu doopravdy nedošlo, kapitán poněkud povolil, ale přesto
rozkazoval povstalcům, aby se okamžitě vrátili k své práci.
 290 
„Slíbíte, že se nás nedotknete, když poslechneme?“ zeptal se jejich vůdce.
„Vraťte se! Vraťte se!  Nic neslibuji.  Ksvé práci! Chcete potopit
loď, když v takovéhle chvíli přestanete pracovat? Do práce!“ a znovu
pozvedl pistoli.
‚Potopit loď?‘ křičel Steelkilt. ‚Jen ať se potopí! Ani jeden z nás se
nehne, dokud neodpřisáhnete, že proti nám nezvednete provaz. Co
říkáte, hoši?‘ obrátil se k svým kamarádům. Odpověděli divokým
hurá.
Jezeřan byl na stráži na barikádě, ustavičně pozoroval kapitána
a vyrážel takovéto věty: Není to naše vina. My jsme to nechtěli. Já
mu říkal, aby dal to kladivo pryč. Měli to udělat chlapci. Mohl vědět
už dávno, jaký jsem. Řekl jsem mu, aby nedráždil buvola. Zdá se mi,
že jsem si zlomil prst o tu proklatou čelist. Hoši, nejsou ty sekací
nože tady dole na přídi? Podívejte se po těch Sochorech, miláčkové!
Kapitáne, proboha, vzpamatujte se! Dejte své slovo! Nebuďte blázen! Zapomeňte, co se stalo! Jsme ochotni dát se do práce. Nakládejte s námi slušně a budeme poslouchat jako hodiny. Ale mrskat
se nedáme!
‚Do práce! Nic vám neslibuji, ale povídám, do práce!‘
‚Poslechněte,‘ křičel jezeřan, vztáhnuv k němu ruku, ‚je nás tu několik (a já také), kteří jsme se dali najmout na lov, víte; jakmile bude
kotva spuštěna, můžeme žádat o propuštění, to je vám dobře známo,
pane, proto nechceme žádné hádky, není to v našem zájmu. Chceme
zachovat klid. Jsme ochotni pracovat, ale mrskat se nedáme.‘
‚Do práce!‘ řval kapitán.
Steelkilt se na okamžik rozhlédl kolem sebe a potom řekl: ,Já vám
něco povím, pane kapitáne. Místo abych vás zabil a byl pověšen pro
tak mizerného darebáka, nezvedneme proti vám ruku, dokud na
nás nepodniknete útok. Ale dokud neslíbíte, že nás nedáte mrskat,
na nic ani nesáhneme.‘
‚Tak dolů, táhněte pod palubu, podržím vás tam, až z toho zmodráte. Táhněte dolů.‘
 291 
‚Máme?‘ zvolal vůdce k svým lidem. Většina z nich byla proti
tomu, ale konečně uposlechli Steelkilta, kráčeli před ním do své
temné místnosti, a bručíce mizeli jako medvědi v jeskyni.
Když se nepokrytá hlava jezeřanova dostala do stejné roviny
s palubou, kapitán a jeho lidé vyskočili na barikádu a rychle spustili
poklop, rukama jej tiskli k otvoru a křičeli na stewarda, aby přinesl
těžký mosazný zámek, který byl u spojovací chodby. Potom kapitán
pootevřel poklop, zašeptal něco skulinou, uzavřel jej a zamkl je na
klíč  bylo jich deset; na palubě mu zbylo něco přes dvacet mužů,
kteří zůstali celkem neutrální.
Celou noc všichni důstojníci svědomitě konali hlídky na přídi
i na zádi, zvláště u poklopu na přídi a u předního východu, neboť
se obávali, že by vzbouřenci mohli dole prorazit dřevěné pažení
a objevit se ve výstupním otvoru. Ale hodiny tmy uběhly v klidu.
Muži, kteří nadále pracovali, dřeli se u čerpadel, jejichž pravidelný
rachot a klapot se za dlouhé noci chmurně rozléhal po lodi.
Při východu slunce se kapitán odebral na příď, zaklepal na podlahu, volal vězně do práce, ale ti s křikem odmítli. Podali jim vodu
a hodili jim několik hrstí sucharů. Kapitán otočil klíčem, dal jej do
kapsy a vrátil se na velitelskou palubu. To se opakovalo dvakrát
denně po tři dny. Ale čtvrtého rána po obvyklé výzvě bylo slyšet
zmatenou hádku a potom jako tahanici. Náhle čtyři muži vyrazili
z místnosti a prohlásili, že jsou ochotni pracovat. Smrdutý vzduch
uzavřené místnosti a hladová strava a snad také obavy před konečným trestem je přiměly, aby se vzdali na milost a nemilost. Kapitánovi to dodalo odvahy, opakoval svou výzvu ostatním, ale Steelkilt
na něho zařval hrozivě, aby nechal žvanění a táhl, kam patří. Pátého
rána vyrazili na vzduch další tři vzbouřenci, když se vyrvali zoufalým pažím dole, které je chtěly zadržet. Teď už tam zbývali jen tři
muži.
‚Tak se radši vzdáte, co?‘ řekl kapitán s nemilosrdným pošklebkem.
‚Jen nás zase zavřete, ano?‘ křičel Steelkilt.
‚Ale ovšem,‘ odpověděl kapitán a klíč opět zarachotil.
 292 
Tehdy, pánové, Steelkilt, rozzuřen odpadlictvím sedmi svých dřívějších druhů a podrážděn posměvačným hlasem, který mu naposled odpověděl, a šílející dlouhým uvězněním v místě tak temném
jako útroby zoufalství, navrhl oběma Kanálanům, kteří s ním dosud,
jak se zdálo, souhlasili, aby při příštím volání do práce vyrazili ze
svého žaláře, ozbrojeni ostrými sekacími noži (dlouhými, srpovitými, těžkými nástroji s rukojetí na obou koncích), aby se prosekali
z přídě na záď, a půjde-li to jen trochu, zmocnili se lodi. On sám,
řekl, to udělá, ať se k němu připojí nebo nepřipojí. Tohle je poslední noc, kterou stráví v této díře. Druzí dva muži nic nenamítali
proti jeho plánu a přísahali, že jsou hotovi udělat to nebo provést
jiný šílený kousek, zkrátka že udělají cokoli, jen se nevzdají. A co
víc, každý z obou chtěl vyrazit na palubu první, až dojde k výpadu.
Jejich vůdce se tomu stejně prudce vzpíral, trvaje na tom, že on
bude první, zvláště když žádný z obou společníků nechtěl ustoupit druhému. Oba nemohli být první, protože žebřík stačil jen pro
jednoho člověka. A tehdy, pánové, musela u těchto netvorů vzklíčit
myšlenka na zradu.
Když uslyšeli zoufalý návrh svého vůdce, patrně každý sám přišel
náhle na týž proradný nápad, totiž vyrazit první ven, aby tak byl první ze tří  třeba poslední z desíti  který se vzdá. Takovým chováním
si chtěli zajistit alespoň nepatrnou naději na odpuštění. Když jim
však Steelkilt oznámil své rozhodnutí, že je povede až doposledka,
důmyslná chemie darebáctví sloučila obojí tajnou zradu vjedno,
a když jejich vůdce usnul, dohovořili se třemi větami. Spáče svázali
provazy, dali mu do úst roubík a o půlnoci křičeli, aby přišel kapitán.
Domnívaje se, že byla spáchána vražda, a čichaje ve tmě, neucítí-li
krev, kvapil kapitán a jeho ozbrojení důstojníci a harpunáři na příď.
V několika minutách byl poklop otevřen a vůdce vzpoury, spoutaný
na rukou i nohou, ale stále ještě se vzpírající, byl vytažen na vzduch
svými proradnými spojenci, kteří si okamžitě přičítali zásluhu, že
vydali člověka, jenž byl zcela připraven vraždit. Ale byli spoutáni
všichni, vlečeni po palubě jako poražený dobytek a zavěšeni vedle
sebe do úpon zadního stožáru jako kusy masa. Tam viseli až do rána.
 293 
‚Zatracenci!‘ křičel kapitán, přecházeje sem a tam před nimi. ‚Ani
supi se vás netknou, ničemové!‘
Při východu slunce svolal kapitán celou posádku, a odděliv
vzbouřence od těch, kteří se povstání nezúčastnili, řekl povstalcům, že má chuť všechny je dát zmrskat  jednu chvíli si myslil, že
to udělá  a měl by to udělat  spravedlnost si toho žádá, ale protože se včas vzdali, spokojí se pro tentokrát důtkou, a tu jim také
nevybíravými slovy udělil.
‚Zato vás, vy hnusní mizerové,‘ obrátil se k trojici v lanoví, ‚vás
hodlám rozsekat na guláš do kotlů.‘ A chopil se provazu a mrskal
jím plnou silou záda obou zrádců, až už nekřičeli, ale mrtvě viseli
s hlavou na stranu, tak, jak jsou malováni oni dva ukřižovaní lotři.
‚Až jsem si vymkl ruku v zápěstí!‘ vzkřikl nakonec, ‚ale zůstalo tu
ještě dost provazu pro tebe, ty prohnaný skrčku, a ten se neroztřepí. Vytáhněte mu ten roubík z huby; poslechneme si, jak se dovede
obhajovat.‘
Vysílený vzbouřenec chvíli škubavě pohyboval čelistí křečovitě
strnulou, a potom otočiv s bolestí hlavu, řekl sykavě: ‚Řeknu vám
jen to  a pamatujte si to dobře  budete-li mě mrskat, zabiji vás!‘
‚Tak to tedy říkáš? Tak se podívej, jaks mě polekal,‘ a kapitán se
rozpřáhl provazem, aby udeřil.
‚Raději to nedělejte,‘ zasykl jezeřan.
‚Ale když musím‘  a provaz byl opět napřažen k úderu.
Tu Steelkilt zasykl něco, co zaslechl jen kapitán, jenž k úžasu
všech shromážděných ustoupil, přešel několikrát rychlým krokem
po palubě a potom náhle odhodil provaz se slovy: ‚Neudělám to 
pusťte ho  odřízněte ho. Slyšíte?‘
Ale když mladší důstojníci spěchali splnit rozkaz, zastavil je bledý
muž s ovázanou hlavou  byl to první důstojník, Radney. Od chvíle,
kdy dostal ránu, ležel na lůžku, ale když toho jitra uslyšel hluk na
palubě, vylezl a zatím pozoroval celý výjev. Jeho ústa byla v takovém
stavu, že mohl sotva mluvit, ale zamumlal něco v tom smyslu, on
že je ochoten a schopen udělat, čeho se kapitán neodvážil, popadl
provaz a přistoupil k připoutanému nepříteli.
 294 
‚Jsi zbabělec!‘ zasyčel jezeřan.
‚To jsem, ale tu máš!‘ Důstojník už chtěl udeřit, vtom však nové
syčení zadrželo jeho napřaženou paži. Zaváhal, ale potom už bez
okolků provedl svou, přes Steelkiltovu hrozbu, ať byla jakákoli.
Všechny tři muže potom odřízli, posádka byla poslána do práce
a železné pumpy, mlčky obsluhované zamračenými námořníky, rachotily jako dřív.
Sotva se toho dne setmělo a první hlídka se odebrala dolů, bylo
slyšet hluk na přídi v místnosti pro mužstvo. Dva třesoucí se zrádci
vyběhli nahoru, tlačili se ke dveřím kajuty a volali, že nemohou zůstat pohromadě s posádkou. Důtklivé domluvy, štulce ani kopance
je nedokázaly zahnat zpět, a tak nakonec byli na vlastní žádost dáni
do výběžku na zádi, aby byli chráněni. Ale ostatní neprojevili už
žádné známky vzpoury. Naopak, zdálo se, že na popud Steelkiltův
se odhodlali zachovávat nejpřísnější klid, poslouchat všech rozkazů
až do poslední chvíle a potom, až loď dosáhne přístavu, společně
zběhnout. Aby však dosáhli nejrychlejšího zakončení plavby, dohodli se všichni na něčem jiném  že totiž nebudou hlásit žádné
velryby, kdyby se náhodou nějaké objevily. Přestože loď měla trhlinu a přes všechna ostatní nebezpečí Town-Ho dosud stavěla hlídky
na stožárech a kapitán byl tehdy právě tak ochoten spustit čluny
na lov velryby, jako když se loď octla v lovišti. A důstojník Radney
byl rovněž připraven zaměnit lůžko za člun a s obvázanými ústy se
pokusit smrtelně zasáhnout důležitou čelist velryby.
Ačkoli jezeřan přiměl námořníky k takové pasivitě, neříkal nic
o svých plánech (aspoň dokud nebylo všechno skončeno), jak se
náležitě a tajně pomstí muži, který ho urazil až do hlubin srdce. Byl
členem čety podléhající prvnímu důstojníku Radneyovi a tento zaslepený muž, jako by chtěl jít na půl cesty vstříc své zkáze, naléhal po
onom výjevu v lanoví, nedbaje rady kapitánovy, že opět převezme
velení noční stráže. Na tom a ještě na jiných okolnostech Steelkilt
soustavně vybudoval plán své pomsty.
Radney měl nenámořnický zvyk sednout si za noci na zábradlí
na velitelské palubě a opírat se paží o okraj člunu, který tam byl
 295 
zavěšen kousek nad lodním bokem. Vědělo se, že v této pozici někdy
dřímá. Prázdný prostor mezi člunem a lodí byl značný a pod ním
bylo moře. Steelkilt si vypočítal svůj čas a shledal, že příští směnu
u kormidla bude mít ve dvě hodiny v noci, tři dny od toho dne, kdy
byl zrazen. Když měl hlídku dole, zabýval se ve volném čase tím, že
velmi pečlivě cosi pletl.
‚Co to tam kutíš?‘ zeptal se jeden kamarád.
‚Co myslíš? Čemu se to podobá?‘
‚Vypadá to jako tenké lano k tvému vaku. Ale je nějaké divné,
zdá se mi.‘
‚Ano, dost divné,‘ prohodil jezeřan, přidržuje to na délku paže
před sebou. ‚Ale myslím, že to bude dobré. Kamaráde, nemám dost
příze  máš nějakou?‘
Ale příze tam nebyla.
‚Tak si ji musím opatřit od starého Rada.‘ Vstal a chtěl jít na záď.
‚Snad nechceš žebrat u něho?‘ zvolal námořník.
‚Proč ne? Myslíš, že mi to odepře, když to nakonec prospěje jemu,
kamaráde?‘ Šel k důstojníkovi, klidně se na něho podíval a požádal
ho o kousek příze, aby si mohl opravit visuté lůžko. Dostal ji  a potom již nebylo vidět ani přízi, ani lano, ale příští noci, když si jezeřan
rovnal na visuté lůžko kazajku pod hlavu, povyklouzla z její kapsy
železná koule, těsně obepjatá síťkou. Za čtyřiadvacet hodin měl mít
službu u mlčenlivého kormidla  blízko muže, jenž byl schopen dřímat nad hrobem, který je pro námořníka vždy pohotově  a tehdy
měla udeřit ona osudná hodina. V duši Steelkiltově, předurčující, co
přijde, ležel již důstojník s roztříštěným čelem, ztuhlý a natažený
jako mrtvola.
Ale, pánové, blázen zachránil člověka, chystajícího se k vraždě,
před zamýšleným krvavým činem. A on se přece dožil plné pomsty,
aniž se stal mstitelem, neboť tajemným řízením osudu jako by zakročilo samo nebe, aby přejalo z jeho rukou do svých onen ortel,
který chtěl provést.
Když druhého dne ráno umývali paluby  bylo to právě mezi
rozedněním a východem slunce  jeden hlupák z Tenerify, nabíraje
 296 
vodu z hlavní nádrže, najednou začal křičet: ‚Tamhle se valí! Tamhle
se valí!‘ Ježíši, to byla velryba! Byl to Moby Dick.‘“
„Moby Dick!“ zvolal don Sebastian. „Svatý Dominiku! Pane námořníku, což jsou velryby pokřtěné? Komu říkáte Moby Dick?“
„Nejvražednější nesmrtelné obludě, velmi bílé a proslulé, done 
ale to by byla příliš dlouhá historie.“
„Jak to? Jak to?“ volali všichni mladí Španělé, tlačíce se kolem
mne.
„Ne, pánové, pánové  ne, ne. Teď vám o ní nemohu vyprávět.
Musím si trochu oddychnout, pánové!“
„Chicha, chicha!“ zvolal don Pedro. „Náš statný přítel vypadá,
jako by chtěl omdlít. Naplňte jeho prázdnou číši!“
„Není třeba, pánové. Malý okamžik, a budu pokračovat. Když tedy,
pánové, muž z Tenerify tak náhle spatřil bílou velrybu asi padesát
yardů od lodi, zapomněl na úmluvu mezi posádkou a v té vzrušující
chvíli instinktivně a mimovolně vykřikl, že obluda je tady, ačkoli ji
už před chvilkou zřetelně uviděly tři mlčenlivé hlídky na stožárech.
Všichni teď byli šíleně vzrušeni. ‚Bílá velryba, bílá velryba!‘ křičel
kapitán, důstojníci i harpunáři, kteří se nedali nijak zastrašit strašidelnými pověstmi a dychtili ukořistit rybu tak proslulou a vzácnou. Mrzutá posádka klela, nedůvěřivě pozorujíc děsivou krásu té
ohromné mléčné hmoty, kterou žíhaly vodorovné paprsky slunce,
takže se měňavě blyštila jako živý opál v modrém ranním moři.
Pánové, celým sledem těchto událostí se vine zvláštní osudovost,
jako kdyby to všechno bylo již vyznačeno na mapě ještě dříve, než
byl stvořen sám svět. Rebel byl v posádce důstojníkově prvním
veslařem, a byl-li člun připoután k velrybě, bylo jeho povinností
sedět vedle Radneye, který stál na přídi s kopím, a přitahovat nebo
povolovat provazec podle rozkazu. Když byly čtyři čluny spuštěny,
získal důstojníkův člun náskok a nikdo neřval radostí zuřivěji než
Steelkilt, když zabíral veslem. Po usilovném veslování se jejich harpunáři podařil zásah a Radney s kopím v ruce vyskočil na příď. Zdá
se, že byl v člunu vždy zuřivý. A tentokrát zpod obvazu křičel, aby
ho vysadili velrybě na hřbet. Nijak neváhaje, jeho první veslař ho
 297 
vezl stále blíž a blíž oslepující pěnou, která splývala s bělostí velryby, až náhle člun narazil jako na potopenou kládu, vyletěl kýlem
vzhůru a vyhodil stojícího důstojníka přes okraj. V tom okamžiku,
kdy dopadl na kluzký hřbet velryby, člun se narovnal a vlna jej odhodila stranou, zatímco Radney byl vržen do moře na druhém boku
velryby. Prorazil pěnivou tříští a tou mlhou bylo na okamžik nejasně
vidět, jak se divoce snaží uniknout oku Moby Dicka. Ale velryba se
náhle v prudkém zavíření otočila, chytila plavce do tlamy, zvedla ho
do výšky a potom se s ním po hlavě ponořila.
Jezeřan zatím při prvním nárazu na dno člunu uvolnil provazec,
aby unikl z víru, klidně se díval a myslil si své. Ale náhlé, prudké
trhání člunem dolů ho rychle přimělo, aby přiložil k provazu nůž.
Přeřízl jej a velryba byla volná. Ale o kus dál se Moby Dick opět
vynořil, několik cárů Radneyovy červené vlněné košile v zubech,
které důstojníka zničily. Všechny čtyři čluny se opět pustily za ním,
ale Moby Dick jim unikal, až konečně zmizel úplně.
Town-Ho včas dospěla do přístavu  do divokého, osamělého
přístavu, kde nebyl usazen žádný civilizovaný tvor. Tady pod Steelkiltovým vedením zběhli všichni muži z posádky, až na pět nebo
šest námořníků, a zmizeli mezi palmami. Později, jak se ukázalo,
zmocnili se veliké dvojité válečné kánoe divochů a vydali se do jiného přístavu.
Když se lodní posádka takto zmenšila na hrstku mužů, kapitán
požádal obyvatele ostrova o pomoc při těžkém úkolu  obrátit loď
kýlem vzhůru, aby mohl dát opravit trhlinu. Ale ten malý hlouček
bělochů musel dnem i nocí neúnavně bdít nad svými nebezpečnými
spojenci. Nadřeli se strašně a všichni byli tak zesláblí, že se kapitán
s nimi neodvážil vyplout v tak těžké lodi, i když byla opět schopna
plavby. Poradil se s důstojníky, zakotvil loď co nejdále od břehu,
nabil a postavil dvě děla na příď a připravil muškety na velitelské
palubě. Potom varoval ostrovany, aby se nepřibližovali k lodi, vzal
s sebou jednoho muže, zvedl plachtu na svém nejlepším velrybářském člunu a zamířil rovnou po větru k ostrovům Tahitským, vzdáleným pět set mil. Tam chtěl najmout posilu pro svou posádku.
 298 
Čtvrtého dne plavby zpozorovali velikou kánoi u břehu nízkého
korálového ostrova. Kapitán se snažil od ní vzdálit, ale divošská kánoe se pustila za nimi a brzy je Steelkiltův hlas vyzval, aby zastavili,
jinak že je potopí. Kapitán namířil pistoli. Jezeřan, stojící rozkročmo
na přídi, se opovržlivě smál a ujistil ho, že natáhne-li jen kohoutek,
pohřbí ho v hlubinách zpěněné vody.
‚Co ode mne chcete?‘ zvolal kapitán.
‚Kam míříte? A proč?‘ tázal se Steelkilt. ‚Žádné lži!‘
‚Jedu na Tahiti pro mužstvo.‘
‚Tak dobře. Dovolte, abych k vám na okamžik vstoupil  přicházím v míru.‘ Po těchto slovech vyskočil z kánoe, doplaval k člunu,
a vyšplhav se přes okraj, stál kapitánovi tváří v tvář.
‚Zkřižte paže, pane, a pozvedněte tvář k nebi. A teď opakujte po
mně. Přísahám, že vytáhnu člun tamhle na pobřeží ostrova a zůstanu tam šest dní, jakmile mě Steelkilt opustí. Neudělám-li to, ať do
mne hrom udeří!‘
‚Jste dobrý žák,‘ zasmál se jezeřan. ‚Adios, seňore!‘ Skočil do moře
a ploval zpět k svým kamarádům.
Steelkilt pozoroval člun, dokud nebyl vytažen na břeh a přivázán
ke kořenům kokosovníku. Potom se znovu vydal na moře a v příslušný čas doplul na Tahiti, kam mířil. Měl štěstí; dvě lodi se chystaly
vyplout do Francie a šťastnou náhodou potřebovaly právě tolik námořníků, kolika velel Steelkilt. Odpluli, a tak navždy získali náskok
před svým dřívějším kapitánem, kdyby ho snad přece jen napadlo
dát je stíhat.
Asi za deset dní po odjezdu francouzských lodí připlul velrybářský člun a kapitán byl nucen najmout některé civilizovanější Tahiťany, kteří již trochu přivykli moři. Na malém domorodém škuneru se
s nimi vrátil k své lodi. Nalezl tam vše v pořádku a vydal se potom
znovu na lov velryb.
Nikdo neví, pánové, kde je nyní Steelkilt. Ale na ostrově Nantucketu se vdova Radneyova stále obrací k moři, jež odpírá vydat
mrtvého, a ve snu vidí ustavičně onu strašnou bílou velrybu, která
manžela zničila.“
 299 
„Skončil jste?“ otázal se don Sebastian klidně.
„Ano, done.“
„Nuže, vybízím vás, abyste mi řekl podle svého nejlepšího přesvědčení, je-li tento váš příběh v základě skutečně pravdivý. Zní
nadmíru podivuhodně. Máte jej ze spolehlivého pramene? Prominete mi, jestliže naléhám.“
„Promiňte i nám, pane námořníku. Všichni se připojujeme k žádosti dona Sebastiana!“ volala společnost s velkým zájmem.
„Pánové, máte tu v Zlatém hostinci Písmo svaté?“
„Ne,“ řekl don Sebastian, „ale vím o důstojném knězi tady nedaleko a ten mi je rychle opatří. Jdu pro ně. Ale rozvážil jste si to dobře?
Mohlo by to být vážné.“
„Byl byste tak laskav a přivedl toho kněze, done?“
„Třebaže dnes už v Limě nezasedá inkvizice,“ řekl jeden ze společnosti druhému, „obávám se, že náš přítel námořník se vydává
v nebezpečí, že bude mít nepříjemnosti s arcibiskupstvím. Hleďme
se raději dostat z měsíčního světla. Myslím, že není oč stát.“
„Promiňte, done Sebastiane, že běžím za vámi, ale smím-li vás
prosit, snažte se opatřit evangelium pokud možno největší.“
* * *
„Tady je kněz a přináší s sebou evangelium,“ řekl don Sebastian
vážně, když se vrátil a s ním vysoká a velebná postava.
„Dovolte, abych sňal klobouk. Nuže, důstojný otče, postupte více
do světla a držte přede mnou Písmo svaté, abych se ho mohl dotýkat.
Ktomu mi dopomáhej Bůh ana mou čest: příběh, který jsem vám,
pánové, vyprávěl, je v základě a v svých hlavních bodech pravdivý.
Vím, že je pravdivý. Stal se na této zeměkouli, byl jsem na oné lodi,
znal jsem její posádku a viděl jsem Steelkilta a mluvil s ním po smrti
Radneyově.“
 300 
LV.
O NESTVŮRNÝCH ZOBRAZENÍCH VELRYB
Vymaluji vám zanedlouho, pokud je to bez plátna možné, skutečnou
podobu velryby, jak se opravdu jeví zraku velrybáře, když je přivázána podél velrybářské lodi, takže si na ni může klidně stoupnout.
Proto snad bude záhodno, abych vás nejdřív upozornil na ty podivné, vymyšlené podoby velryby, které jsou obyvatelům pevniny
podnes drze předkládány k věření. Je na čase, aby se v této věci svět
dověděl pravdu a zjistil, že takové podoby velryb jsou docela falešné.
Původní pramen všech těchto obrazových klamů lze podle všeho
hledat mezi nejstaršími skulpturami indickými, egyptskými a řeckými. Od těch vynalézavých, ale nesvědomitých dob, kdy byla velryba zpodobována na mramorových vlysech chrámových, na podstavcích soch, na štítech, medailonech, pohárech a mincích, kdy delfín
byl zobrazován na brnění, jako bylo Saladdínovo, i na přílbě svatého
Jiří, od těch dob neustále převládala určitá umělecká volnost, a to
nejen u většiny lidových obrazů velryby, ale i v mnohých vědeckých
vyobrazeních.
Podle všeho najdeme nejstarší známou podobiznu něčeho, co má
být zřejmě velryba, v proslulém jeskynním chrámu na ostrově Elephanta v Indii. Bráhmani tvrdí, že v nekonečných téměř skulpturách
této jeskynní pagody, stojící od nepaměti, byla zobrazena všechna řemesla a zaměstnání a všechna myslitelná povolání lidská již
celé věky předtím, než vpravdě vznikla. Není proto divu, že tu bylo
předem nastíněno i naše ušlechtilé povolání velrybářské. Indická
velryba, o níž se tu zmiňujeme, vyskytuje se na stěně ve zvláštním
poli, zobrazujícím vtělení boha Višnua v podobu leviatana, učeně
známého pod jménem Matsja Avatár. Ačkoli toto sochařské dílo je
napůl člověk a napůl velryba, z níž je tu pouze ocas, přece je i tato
malá její část naprosto nesprávná. Vypadá spíše jako hrotité zakončení hroznýše anakondy nežli jako široké vějíře majestátních
ploutví opravdové velryby.
 301 
Zajděte však do starých galerií a podívejte se, jak slavný křesťanský malíř zobrazil tuto rybu! Nepodařilo se mu to o nic lépe než
předpotopnímu Indovi. Je to Guidův obraz Persea, zachraňujícího
Andromedu před mořskou obludou nebo velrybou. Odkud měl Guido model k takovému podivnému tvoru? Ani když Hogarth maloval
totéž v „Sestoupení Perseově“, neudělal to o nic lépe. Obrovské tělo
Hogarthovy obludy, šplíchající se na hladině, vytlačuje sotva na píď
vody. Na zádech má cosi jako vysoké sedadlo pro jízdu na slonu
a její rozevřenou tlamu s tesáky, do níž se valí vlny, bychom mohli
považovat za Zrádcovu bránu, vedoucí z Temže po vodě do Toweru.
Potom tu jsou velryby z „Prodromu“ starého skotského Sibbalda
a velryba Jonášova, jak je zobrazována v ilustracích starých biblí
a na dřevorytech starých čítanek. Co máme říci o těch velrybách?
Pokud jde o knihařskou velrybu, která se vine jako réva kolem řetězu spouštěné kotvy  bývá vytlačena a vyzlacena na hřbetech
a titulních stranách mnohých knih jak starých, tak nových  tento
tvor je velmi malebný, ale čistě vybájený a je, myslím, napodobeninou podobných obrazů na antických vázách. Ačkoli bývá všeobecně
nazýván delfínem, přece podle mého soudu je tato knihařská ryba
pokusem o velrybu, protože tu mínili zobrazit, když tuto značku
poprvé zaváděli. Značky bylo poprvé použito italským nakladatelem někdy v patnáctém století, kdy ožívala učenost. Za oněch dob,
a ještě poměrně donedávna, lidé totiž delfíny považovali za zvláštní
druh leviatana.
Na vinětách a jiných okrasách některých starých knih najdete
někdy velmi podivné pokusy o velrybu, přičemž všechny možné
druhy vodotrysků, vodometů, studených i horkých vřídel, Saratoga
i Baden-Baden, bublají z jejího nevyčerpatelného mozku. Na titulní stránce původního vydání „Pokroku ve vědách“ najdete několik
podivných velryb.
Ale opusťme všechny tyto neodborné pokusy a podívejme se na
ty obrazy leviatanů, které jsou prohlašovány za střízlivé vědecké
nákresy z ruky lidí věci znalých. Ve staré Harrisově sbírce cestopisů jsou některé rytiny velryb, vyňaté z holandské cestopisné kni-
 302 
hy z roku 1671, nazvané „Velrybářská plavba na Špicberky na lodi
Jonáš ve velrybě, kapitán Peter Peterson z Fríska“. Na jedné rytině
jsou velryby zpodobeny jako ohromné vory, ležící mezi ledovými
ostrovy, a po zádech jim pobíhají polární medvědi. Na jiné rytině je
úžasný omyl, neboť velryba je tu představována se svislými ocasními ploutvemi.
Potom je tu zas imponující kvartová kniha, napsaná jakýmsi kapitánem Golnettem z anglického námořnictva; má název „Plavba
kolem mysu Hornu do jižních moří za rozšířením lovišť vorvaňů“.
V této knize je náčrtek, který se vydává za „obraz physetera neboli
vorvaně, nakreslený podle rozměrů velryby zabité na pobřeží Mexika v srpnu 1793 a vytažené na palubu“. Nepochybuji, že kapitán
dal tento obrázek nakreslit pro poučení svých námořníků. Abych
uvedl jen jedinou věc, dovolím si poznámku, že kdybychom podle
udaného měřítka zvětšili oko zobrazené velryby, musel by mít dospělý vorvaň oko veliké jako světlík na přídi, to jest nějakých pět
stop dlouhé. Ach, můj šlechetný kapitáne, proč jsi nám nepřidal
Jonáše, jak vyhlíží z toho oka?
Ani nejsvědomitější přírodopisné kompilace pro poučení nedospělé mládeže nejsou prosty stejných odporných omylů. Podívejte
se jen na populární dílo „Goldsmithova oživená příroda“. V zkráceném londýnském vydání z roku 1807 jsou rytiny domnělé „velryby“
a „narvala“. Nechci být neslušný, ale tato nevzhledná velryba vypadá
spíše jako amputovaná svině, a pokud jde o narvala, jediný pohled
na obrázek vzbudí ve vás úžas. Jak je možné, že v našem devatenáctém století vydávají inteligentním školákům takového okřídleného
koně za skutečného tvora?
Pak zase roku 1825 vydal velký přírodopisec Bernard Germain
hrabě de Lacépѐde vědecky uspořádanou knihu o velrybách, v které
je několik obrázků různých leviatanů. Všechny jsou nejen nesprávné, ale obrázek mysticeta neboli grónské velryby (to znamená pravé
velryby) považuje i Scoresby, jenž má veliké zkušenosti s těmito
druhy, za cosi, co nemá v přírodě vzoru.
 303 
Ale nasadit korunu všem těmto omylům, to bylo dopřáno teprve vědci Fredericku Cuvierovi, bratru slavného barona. Roku 1836
vydal „Přírodopis velryb“, v němž přináší něco, čemu říká obraz
vorvaně. Nežli ukážete tento obrázek některému Nantuckeťanovi, raději si nejdříve zajistěte volný ústup z Nantucketu! Zkrátka,
vorvaň Fredericka Cuviera vůbec není vorvaň, nýbrž dýně. Autorovi nebylo ovšem nikdy dopřáno zúčastnit se velrybářské výpravy
(takoví lidé to nemívají ve zvyku), ale kdo nám poví, odkud vzal ten
obraz? Možná že jej získal tak, jako jeho vědecký předchůdce v témž
oboru Desmarest získal své autentické zmetky, totiž z čínských kreseb. A jak veselými kreslíři jsou tito Číňané, to nám ukazují mnohé
podivné čajové servisy.
A co máme říci o velrybách na vývěsních štítech, jež visí nad
krámy obchodníků s olejem? Jsou to obyčejně velryby Richarda III.,
s velbloudími hrby, velmi divoké; k snídani mívají tři nebo čtyři
námořnické dorty, to jest velrybářské čluny plné námořníků. Jejich
znetvořená těla se pohybují v mořích krve a kobaltu.
Ale tyto rozmanité omyly při zpodobování velryb nás konec konců nijak nepřekvapují. Uvažte jen; většina vědeckých obrázků byla
nakreslena podle velryb vyvržených na břeh, a jsou asi tak věrné,
jako kdyby kresba vraku s rozdrcenou zádí měla přesně představovat vznešenou loď ve vší neporušené slávě. Sloni už sice stáli
modelem pro portrét v životní velikosti, ale živý leviatan ještě nikdy
neplul tak, aby jej malíř mohl namalovat. Živou velrybu v její plné
vznešenosti a významnosti lze spatřit jenom v mořích s nezbadatelnými hloubkami. Když plove, je její ohromný trup neviditelný jako
u bitevní lodi spuštěné na vodu a pro smrtelníka je navždy nemožné
vyzvednout ji z tohoto živlu do vzduchu a přitom zachovat všechnu
její mohutnou pružnost a ohebnost. Pomiňme nejvýš pravděpodobné tvarové rozdíly mezi velrybím kojencem a dospělým platonským
leviatanem; ale i když je takové velrybí mládě vytaženo na palubu
lodi, má tvar tak nezvyklý, úhořovitý, pružný a měnlivý, že by ani
sám ďábel nedovedl zachytit jeho pravý výraz.
 304 
Někdo si ovšem může myslit, že z obnažené velrybí kostry, vyvržené na břeh, je možno si vyvodit přesnou představu o velrybí pravé
podobě. Vůbec ne. To právě patří ke zvláštnostem leviatana, že jeho
kostra jen velmi málo naznačuje celkovou podobu. Kostra Jeremiáše
Benthama, visící jako lustr v knihovně jednoho z vykonavatelů jeho
poslední vůle, dává sice správnou představu omohutném čele starého utilitaristy i o ostatních jeho hlavních osobitých znacích, ale nic
takového se nedá vyčíst ze skloubených kostí kteréhokoli leviatana.
Ve skutečnosti, jak praví velký Hunter, pouhá kostra velryby a zvíře
plně vyvinuté a obrostlé mají se k sobě asi jako hmyz k zaoblené
kukle, která jej obaluje. Platí to zejména o hlavě, jak v kterési části
této knihy mimochodem ukážeme. Ta zvláštnost je také podivuhodně doložena boční ploutví, jejíž kosti skoro úplně odpovídají
kostem lidské ruky, ale bez palce; má čtyři normální prsty s kostmi:
ukazovák, prostředník, prsteník a malík, ale všechny jsou trvale
uloženy v masité pokrývce jako lidské prsty vsunuté do umělého
chránítka. „I když s námi velryba zachází hodně bezohledně,“ řekl
humorný Stubb jednoho dne, „přece se o ní nedá říci, že by s námi
jednala bez rukaviček.“
Ze všech těchto důvodů  ať už se na to díváte jakkoli  musíte
dospět k názoru, že velký leviatan je jediný tvor na světě, který až do
konce zůstane nevymalován. Je pravda, že se některý obraz přibližuje skutečnosti více než jiný, přece však není opravdu věrný. Neznáme tedy na světě způsob, jak přesně zjistit pravou podobu velryb.
A jediný způsob, jak si můžete utvořit aspoň přibližnou představu
o jejích živých obrysech, je to, že se sami vydáte na velrybářskou
výpravu; při tom se ovšem vydáváte nemalému nebezpečí, že vás
leviatan navěky stáhne a potopí. Proto se mi zdá, že uděláte nejlíp,
nebudete-li příliš nenasytně zvědaví, pokud jde o toho leviatana.
 305 
LVI.
O MÉNĚ NESPRÁVNÝCH OBRAZECH
VELRYB A O PRAVDIVÝCH ZOBRAZENÍCH
LOVU NA VELRYBY
Zmiňuji-li se oobludných obrazech velryb, velmi mě to láká, abych se
tu zabýval ještě obludnějšími příběhy o nich, které lze najít v jistých
knihách jak starých, tak moderních, zvláště v Pliniovi, Purchasovi,
Hackluytovi, Harrisovi, Cuvierovi atd. Ale ponechám to stranou.
Znám jen čtyři uveřejněná díla o vorvaňovi: Colnettovo, Hugginsovo, Fréderica Cuviera a Bealeovo. V předchozí kapitole byla
zmínka o Colnettovi a Cuvierovi. Hugginsovo dílo je mnohem lepší
než práce oněch dvou, ale daleko nejlepší je dílo Bealeovo. Všechny
Bealeovy kresby velryby jsou dobré, až na prostředního tvora na
obraze tří velryb v různých polohách, který je v čele druhé kapitoly.
Frontispice představuje čluny napadající vorvaně; je sice nakreslen
tak, že může vzbudit vážné pochybnosti u některých lidí ze salonů,
ale přece je obdivuhodně správný a celkový dojem odpovídá skutečnosti. Některé kresby vorvaňů u J. Rossa Browna jsou v obrysech
dosti správné, ale jsou to špatné rytiny. To ovšem není jeho chyba.
Nejlepší obrázky grónské velryby jsou ve Scoresbym; ale jsou
nakresleny v měřítku příliš malém, takže nedávají žádoucí dojem.
Má jen jeden obrázek lovu na velryby, a to je žalostně málo, protože
právě jen takové obrazy, když jsou aspoň trochu zdařilé, mohou vám
dát přibližně pravdivou představu o živé velrybě, jak ji vidí živí lovci.
Ale celkem vzato nejlepší, i když v některých podrobnostech ne
právě nejpřesnější zobrazení velryb a výjevů z lovu velryb nacházíme na dvou velkých francouzských rytinách, znamenitě provedených podle maleb jakéhosi Garneryho. Jedna představuje útok na
vorvaně a druhá útok na grónskou velrybu. První rytina zobrazuje
vznešeného vorvaně v plném majestátu jeho moci: vynořil se právě
pod člunem z hlubin mořských a zvedá na hřbetě vrak proražené-
 306 
ho člunu vysoko do vzduchu. Příď člunu je zčásti neporušena a je
zachycena právě v okamžiku, kdy balancuje na páteři vorvaně. Na
přídi v tomto jedinečném, nezachytitelném okamžiku vidíte vzpřímeného veslaře, zpola zahaleného zlobným vodotryskem z velryby,
jak se chystá ke skoku jako ze strmého útesu. Celkové uspořádání
je podivuhodně dobré a pravdivé. Poloprázdný buben s provazcem
pluje po zběleném moři, v němž se kymácejí také dřevěné násady
vyhozených harpun. Hlavy plovoucí posádky jsou rozptýleny kolem
velryby; tváře plné hrůzy; v černé, bouřlivé dálce spěchá loď k místu
zkázy. V některých anatomických podrobnostech této velryby lze
najít vážné omyly, ale toho nedbejme, vždyť já bych za nic na světě
nedovedl namalovat obraz tak dobrý.
Na druhé rytině člun právě přiráží k boku prchající velryby grónské; její bok je pokryt vilejši a černé tělo, obalené chaluhami, se valí
mořem jako mechem obrostlá skála, která se utrhla od Patagonských útesů. Její přímé silné vodomety jsou černé jako saze; podle
tak hustého dýmu v komíně byste soudili, že se dole v útrobách vaří
znamenitá večeře. Mořští ptáci klovou do malých krabů, hlemýžďů
a jiných mořských cukrovinek a mlsků, které grónská velryba někdy nosí na svém zamořeném hřbetě. A neustále se tento leviatan
s odulými pysky řítí hlubokými vodami, nechávaje za sebou spoustu vzbouřené bílé pěny, a zmítá člunem na vlnách, jako by to byla
lodička zachycená u lopatkových kol zaoceánského parníku. Takto
je popředí výjevu celé divoce rozbouřené, kdežto vzadu, v obdivuhodném uměleckém protikladu, je skelná hladina moře uklidněna,
plachty bezmocné lodi visí skleslé a zplihlé a nehybná je masa mrtvé
velryby  dobytá pevnost s vlajkou dobyvatelů líně visící na tyči,
zasazené do dýchacího otvoru.
Nevím, kdo je nebo byl malíř Garnery. Ale na to bych vsadil krk,
že svůj námět buď poznal z vlastní zkušenosti, nebo byl znamenitě
poučen některým zkušeným lovcem velryb. Francouzi jsou chlapíci
v malování rušného pohybu. Jděte se podívat na všechny obrazy
v Evropě  kde najdete takovou galerii živých a vzrušením dýchajících pláten jako ve vítězné síni ve Versaillích, kde se divák probo-
 307 
jovává postupně všemi velkými bitvami Francie? Kde každý meč
vypadá jako záblesk severní záře a kde ozbrojení králové a císařové
po řadě pádí okolo, jako by tu hnali útokem korunovaní kentauři?
Garneryho znázornění bitev na moři by věru patřila do té galerie.
Francouzi mají vrozenou schopnost zachytit malebnost jevů, což
jak se zdá dosvědčují zvlášť jejich malby a rytiny s velrybářskými
výjevy. Ačkoli nemají v rybářství ani desetinu zkušeností Anglie
a ani tisícinu zkušeností Američanů, přece zásobili oba tyto národy
vzácně dokonalými kresbami, jež dovedou vyjádřit samu podstatu
velrybářského lovu. Angličtí a američtí kreslíři se spokojují většinou
jen s mechanickým načrtnutím obrysů věcí, například bezduchého
velrybího profilu, což je asi stejné, pokud jde o malebnost účinku,
jako kdyby někdo nakreslil profil pyramidy. I Scoresby, právem proslulý lovec grónských velryb, předloží nám nejdřív ztuhlou grónskou velrybu v plné délce a snad tři čtyři jemné miniatury narvalů
a delfínů a potom před námi rozvine celou řadu klasických rytin,
zobrazujících háky člunů, sekací nože a trojramenné kotvy. S drobnohlednou pečlivostí Leuwenhoeckovou nám předkládá k prohlídce zářivý svět šestadevadesáti zvětšených arktických sněhových
krystalů. Nechci se nijak dotknout toho znamenitého cestovatele
(ctím ho jako zkušeného muže), ale při tak důležité látce bylo jistě
nedopatřením, že si pro každý krystal neopatřil přísežné potvrzení
u grónského smírčího soudce.
Kromě těch pěkných rytin Garneryových zasluhují zmínky ještě další dvě francouzské rytiny, jejichž autor se podpisuje „H. Durand“. Jedna sice nesouvisí přímo s naším vyprávěním, ale zasluhuje
zmínky z jiného hlediska. Je to klidný polední výjev mezi ostrovy Tichého oceánu: francouzská velrybářská loď kotví v bezvětří
u břehu a lenivě zásobuje palubu vodou; uvolněné plachty na lodi
a dlouhé listy palem v pozadí visí zplihle v úplném bezvětří. Dojem
je neobyčejně krásný, neboť obraz představuje otužilé rybáře při
jednom z mála odpočinků v tropech. Druhá rytina je zcela odlišná:
loď se zvrácenými plachtami na otevřeném moři a v samém ohnisku
leviatanského života, podél boku grónskou velrybu. Paluba se při
 308 
rozsekávání velryby naklonila k obludě, jako by to bylo molo. Člun
spěšně odráží od tohoto rušného výjevu a chystá se pronásledovat
vzdálenější velryby. Harpuny a kopí leží připraveny k zásahu, tři
veslaři právě nasazují stožár do otvoru. Náhlé zvlnění moře člun
zpola vyneslo z vody, takže se vzpíná jako kůň. Z lodi stoupá kouř ze
škvařené velryby apodobá se kouři nad vesnicí kotlářů. Od návětrné
strany se zvedá černý mrak, jenž s sebou nese bouři a déšť a zřejmě
pobádá vzrušené námořníky, aby pracovali rychleji.
 309 
LVII.
O VELRYBÁCH NA PLÁTNĚ,
NA ZUBECH, NA DŘEVĚ,
NA PLECHU, NA KAMENI,
NA HORÁCH A VE HVĚZDÁCH
Sestupujete-li do londýnských doků, můžete spatřit na Tower-
-hillu zmrzačeného žebráka (nebo kotvaře, jak říkají námořníci),
jenž před sebou drží pomalovanou tabuli, představující tragickou
scénu, kdy ztratil nohu. Jsou na ní tři velryby a tři čluny; jeden člun
(obsahující prý ztracenou nohu ve vší původní neporušenosti) je
drcen vpředu čelistmi velryby. Každého dne po celých deset let,
jak mi bylo řečeno, držel žebrák před sebou onen obraz a ukazoval
pahýl své nohy nevěřícímu světu. Nyní přišel čas, kdy bude ospravedlněn. Jeho tři velryby jsou určitě stejně dobré jako kterékoli jiné
velryby, o kterých si kdy vyprávěli v námořnických krčmách, a jeho
pahýl je stejně nepochybný jako všechny pařezy, které najdete na
mýtinách na západě. Ač místo nohy má navždy pahýl, přece ten
chudák velrybář o něm nikdy neřeční, nýbrž stojí se sklopenýma
očima a smutně uvažuje o své ztrátě.
Podél Tichého oceánu a také vNantucketu iNew Bedfordu, jakož
i a v Sag Harboru se setkáte s životnými kresbami velryb a velrybářských výjevů, jak je vyryli sami velrybáři na zuby vorvaně nebo na
kostice z grónské velryby pro dámské šněrovačky a na jiné podobné
důmyslné předměty, které velrybáři pracně vyřezávají z hrubého
materiálu ve chvílích prázdně na moři. Někteří mají malé skřínky
s nářadím podobným zubařským nástrojům, které je určeno právě k té výrobě ozdobných předmětů. Většinou však pracují pouze
svými zavíráky a tímto snad všemohoucím nástrojem námořníků
vyrobí, co si jen vymyslí námořnická obraznost.
Dlouhé vyhnanství ze světa křesťanské civilizace nevyhnutelně
vrací člověka do onoho stavu, v kterém ho zanechal Bůh, jinými
 310 
slovy do tak zvaného divošství. Opravdový lovec velryb je právě
takový divoch jako nějaký Irokéz. Já sám jsem divoch, který nepodléhá nikomu než králi lidojedů a je hotov každou chvíli se proti
němu vzbouřit.
Jedním z osobitých rysů, příznačných pro divocha v hodinách
soukromí, je jeho ohromná pracovní trpělivost. Starodávný havajský válečný kyj nebo kopinaté pádlo je v celé složitosti a uměleckém zpracování svých rytin stejným triumfem lidské vytrvalosti
jako latinský slovník. Vždyť této zázračné spletitosti kresby bylo
dosaženo jen úlomkem škeble nebo žraločím zubem a vyžádala si
mnoha let vytrvalé práce.
Podobně jako havajský divoch si počíná i bílý námořnický divoch.
Se stejnou podivuhodnou trpělivostí a stejným žraločím zubem,
svým jediným ubohým křivákem, vyryje vám na kost skulpturu
snad ne tak uměleckou, ale stejně přeplněnou spletitým vzorkem,
jako je práce řeckého divocha na Achillově štítě, skulpturu plnou
barbarského ducha a sugestivnosti, jako mají rytiny toho skvělého
německého divocha Albrechta Dürera.
Na přídi, kde spí mužstvo, najdete na amerických velrybářských
lodích často dřevěné velryby nebo profily velryb, vyřezané z malých černých desek ušlechtilého jihomořského dřeva, a někdy jsou
provedeny dosti přesně.
U některých starých venkovských domů se štíty najdete často
na venkovních dveřích mosazné velryby zavěšené za ocas a sloužící jako klepadla. Když je vrátný ospalec, hodí se nejlépe velryba
s hlavou jako kovadlina. Ale tato klepátka jsou málokdy věrným
obrazem originálu.
Na věžích některých starosvětských kostelů najdete plechové
velryby místo korouhvičky; ale jsou tak vysoko, a nadto patří tak
zřetelně k předmětům opatřeným výstrahou: „Nedotýkati se!“, že si
je nemůžete zblízka prohlédnout a posoudit jejich hodnotu.
Ve vyschlých, kostrbatých krajinách, kde při úpatí vysokých,
rozeklaných skalisek leží hromady kamení, rozprostřené ve fantastických seskupeních na planině, objevíte často tvary podobné
 311 
zkamenělému leviatanu, zpola vnořenému do trávy, jež za větrných
dnů naráží na kameny jako příboj zelených vln.
A zase v hornatých krajinách, kde je cestující neustále obklopen
amfiteatrálními výšinami, tu a tam nakrátko zachytíte z některého příznivého místa profily velryb, vytvářené zvlněnými horskými
hřbety. Musíte však být velrybář tělem duší, abyste je poznal, a nejen
to: chcete-li se vrátit k této podívané, musíte stanout na správném
průsečíku zemské šíře a délky, přesně na svém prvotním stanovišti,
jinak jsou tyto výhledy na hory tak nahodile měnivé, že své dřívější
postavení budete muset znovu pracně objevovat; je tomu tak jako
s ostrovy Šalomounovými, jež dosud zůstávají zemí nepoznanou,
třeba po nich kdysi chodil neklidný Mendanna a starý Figueroa je
zaznamenal.
A máte-li o svůj předmět zájem opravdu hluboký, nemůžete ani
na hvězdné obloze nenajít velké velryby a čluny, které je pronásledují; stejně východní národové vídali v oblacích bojující armády, když se dlouho obírali válečnými záměry. Tak jsem na severu
pronásledoval leviatana kolem dokola pólu zároveň s kruhovými
pohyby jasných bodů, které mi ho nejdřív označily. A pod zářivým
nebem antarktickým jsem vsedal na loď Argo a připojil se k lovu na
hvězdnatého Cetuse daleko za nejvzdálenější dráhou Hydry a Létající ryby.
Fregatní kotvy místo uzdy, svazek harpun místo ostruh  kéž
bych mohl vsednout na onu velrybu, vyhoupnout se do nejvyšších
prostor nebeských a podívat se, zda vybájená nebesa se všemi nesčetnými stany opravdu mají svůj tábor mimo dosah mého smrtelného zraku!
 312 
LVIII.
PLANKTON
Plujíce na severovýchod od Crozetských ostrovů, dostali jsme se do
obrovské louky planktonu, té drobounké žluté látky, která je hlavní
potravou grónských velryb. Vlnila se kolem nás na celé míle, takže
se zdálo, že plujeme nekonečnými poli zralé zlaté pšenice.
Druhého dne bylo vidět několik grónských velryb, jež se neměly
čeho obávat od lodi lovící vorvaně, jako byla Pequod, a proto s otevřenými tlamami pomalu plovaly planktonem, který se přilepoval
na třapcovitá vlákna oněch podivuhodných benátských žaluzií v jejich tlamách a byl takto oddělován od vody unikající u pysků.
Jako sekáči, kteří za jitra zvolna postupují bok po boku s kosami
a namáhavě se prosekávají dlouhou vlhkou trávou na bažinatých
lukách, tak se pohybovaly i tyto obludy, vydávajíce zvláštní zvuk
sekané trávy a nechávajíce za sebou nekonečné pruhy modři na
žlutém moři.10
Ale jenom zvuk při rozrážení planktonu připomínal sekáče. Z vrcholu stožáru vypadaly tyto obrovské černé tvary nejspíše jen jako
neživé hromady skal, zvláště když se velryby zastavily a chvíli ležely
nehybně. A jako v rozlehlých lovištích v Indii si cizinec mnohdy na
dálku nevšimne slonů odpočívajících na rovině, nevěda, že jsou to
sloni, a má je za holé, tmavé vyvýšeniny půdy, tak se často stane
něco podobného člověku, který poprvé spatří tento druh mořských
leviatanů. I když je nakonec rozezná, jejich nesmírná velikost jen
stěží připustí představu, že tak obrovská těla by mohla být nadána
po všech stránkách týmž životem jako pes nebo kůň.
10  Ona část moře, známá velrybářům pod jménem „Brazilské břehy“, nedostala toto jméno jako „Břehy Novofoundlandské“ proto, že by tam byly mělčiny
a měřitelné hloubky, nýbrž pro tuto pozoruhodnou podobnost s lukami, kterou
způsobují ohromné nánosy planktonu, plovoucí neustále v oněch zeměpisných
šířkách, kde velrybáři často loví grónskou velrybu.
 313 
Jinak se ovšem sotva dovedete dívat na tvory z hlubin se stejnými pocity jako na tvory na pevnině. Někteří staří přírodopisci
sice tvrdili, že každý tvor pozemský má obdobu v druhu mořském,
a povšechně vzato, může tomu tak být; jenže jakmile se dostaneme k jednotlivostem, kde například je v moři ryba, jejíž vlastnosti
odpovídají moudré přítulnosti psa? Snad pouze v ohavném žraloku
můžeme vidět jeho protějšek, který se mu rodově podobá.
Ačkoli se obyvatelé pevniny většinou dívají na obyvatele moří
s pocity nevýslovně nedružnými a odmítavými, ačkoli víme, že moře
je věčně terra incognita, takže Kolumbus plul přes nesčetné neznámé světy, když objevoval svůj západní svět na povrchu; ačkoli
nejstrašnější ze všech smrtelných neštěstí od nepaměti bez výběru
postihují desítky a sta z tisíců těch, kdo se odvažují na moře; ačkoli
už pouhý okamžik přemýšlení nás poučí, že byť se dětinský člověk sebevíc vychloubal svou vědou a zručností a nechť se v slibné
budoucnosti tato věda a zručnost zdokonalí sebevíc, moře bude
vždy znovu až do soudného dne člověka napadat a vraždit a bude
na prach drtit nejmajestátnější a nejpevnější fregaty, jaké dokáže
postavit  přece ustavičným opakováním těchto stále stejných dojmů člověk otupěl a necítí už nesmírnou hrůznost moře, kterou je
obdařeno od stvoření světa.
První člun, o kterém jsme četli, plul po oceáně, jenž s pravou
portugalskou mstivostí zatopil celý svět, nenechav naživu ani jedinou vdovu. A tento oceán se valí dosud; týž oceán zničil lodi, které
ztroskotaly loni. Ano, bláhoví smrtelníci, Noemova potopa ještě
neopadla; dvě třetiny milého světa dosud pokrývá.
Čím se od sebe liší moře a pevnina, že zázrak na jednom z nich
není zázrakem na druhém? Nadpřirozená hrůza zachvátila Židy,
když se země rozestoupila pod nohama Chóre a jeho družiny a navždy je pohltila, avšak ani dnes nezapadá nové slunce a moře pohlcuje naprosto stejně lodi a posádky.
Moře je nejen takovým nepřítelem člověka, který je mu cizí, nýbrž zlovolně ničí i své vlastní potomky. Je horší nežli perský hostitel, který vraždil své vlastní hosty; nešetří ani tvorů, které samo
 314 
zplodilo. Jako divoká tygřice při hravém válení v džungli zalehne
svá mláďata, také moře vrhává i nejmocnější velryby na skály a nechává je tam vedle roztříštěných vraků lodí. Nevládne jím žádná
moc, žádná síla kromě jeho síly vlastní. Prudce oddychuje a supaje
jako šílený válečný oř, který ztratil svého jezdce, řítí se nezkrotný
oceán kolem zeměkoule.
Všimněte si zchytralosti moře; jak jeho nejobávanější tvorové
plují pod vodou, většinou neviditelní, a zrádně se skrývají pod
nejlíbeznějšími odstíny azuru. Všimněte si také ďábelské nádhery
a krásy mnohých jeho nejdravějších kmenů, například půvabné modelace četných druhů žraloka. Připomeňme si také znovu všeobecné
kanibalství moře, jehož všichni tvorové se navzájem požírají a válčí
mezi sebou od počátku světa.
Všimněte si toho všeho, a potom se vraťte k této zelené, vlídné
a nejvýš poddajné zemi a uvažujte o obou, o zemi i o moři. Nenajdeme snad sami v sobě cosi podivuhodně obdobného? Jako tento
hrůzostrašný oceán obklopuje zelenající se pevninu, tak leží kdesi
v duši lidské jeden osamělý ostrov Tahiti, plný míru a radosti, ale
obklopený všemi hrůzami života zpola neznámého. Bůh tě opatruj!
Neodplouvej od tohoto ostrova, nikdy se nemůžeš vrátit!
 315 
LIX.
CHOBOTNICE
Pomalu se brouzdajíc planktonovými lukami, Pequod se stále držela
svého směru na severovýchod k ostrovu Jávě. Mírný vítr poháněl její
kýl klidnými vodami, takže se její tři vysoké hrotité stožáry lehce
kývaly v slabém vánku jako tři vlídné palmy na rovině. A dosud 
v dlouhých mezidobích  bylo za měsíčných nocí stále vidět lákající
vodotrysk.
Ale jednoho průzračného modrého rána, kdy se nad mořem prostíral klid téměř nepřirozený, ač to nebylo ticho nijak tíživé, a kdy
se na vodách leskla táhlá sluneční stezka, jako by se přes hladinu
položil zlatý prst, ukládající zachovat nějaké tajemství; ve chvíli,
kdy si lehké vlnky šeptaly, jak tiše ubíhaly, za takového hlubokého
ticha viditelné sféry spatřil Dagů z vrcholu hlavního stožáru podivný přízrak.
V dálce se lenivě zvedala obrovská bílá hmota, stoupala výš a výš
z azurového moře, rozvíjejíc se do šíře, až konečně zazářila před
naší přídí jako sněhová lavina právě spadnuvší z hor. Tak na okamžik zasvítila a potom zvolna mizela a potápěla se. Ještě jednou se
pozvedla a tiše zářila. Nepodobala se velrybě; a přece  je to Moby
Dick? uvažoval Dagů. Přízrak se opět ponořil, ale když se objevil
znovu, zaječel černoch hlasem, který každého muže protkl jako
dýka: „Tam! Tam zase! Tamhle vystupuje! Přímo před námi! Bílá
velryba, bílá velryba!“
Na tento pokřik se námořníci hnali k ráhnovým hrotům, jako se
včely při rojení ženou k větvím stromů. V parném slunci stál Achab
s obnaženou hlavou na šikmém čelenu na přídi, jednu ruku napřáhl
daleko za sebe, aby byl připraven dávat rozkazy kormidelníkovi,
a dychtivě se zahleděl směrem, který nahoře označovala napjatá,
nehybná paže Dagůova.
Působilo snad poznenáhlu na Achaba prchavé zjevování jednoho
klidného a osamělého vodotrysku? Působilo na něho do té míry, že
 316 
byl nyní hotov spojovat představy mírnosti a klidu s prvním pohledem na tu jedinečnou velrybu, kterou pronásledoval, či ho svedla
jeho nedočkavost?  Ať už tomu bylo jakkoli, sotva zřetelně spatřil
bílou masu, hned horlivě a zprudka dával rozkazy k spuštění člunů.
Brzo byly čtyři čluny na vodě. Achab plul v čele a všichni hbitě
veslovali k své kořisti. Brzy se potopila, a zatímco jsme s připravenými vesly čekali, až se opět vynoří, hle! znovu se začala pomalu
zvedat na témž místě, kde se potopila. V tu chvíli jsme bezmála ani
nevzpomněli na Moby Dicka, a jen se dívali na ten zjev  nejpodivuhodnější, jaký kdy tajemná moře doposud lidstvu odhalila. Na
vodě plula obrovská měkká hmota, osminu míle dlouhá a široká,
barvy svítivě smetanové. Nesčetná dlouhá ramena jí paprskovitě
vybíhala ze středu a kroutila a svíjela se jako hnízdo hroznýšů anakonda; zdálo se, že chtějí slepě popadnout každý nebohý předmět,
na který dosáhnou. Nebylo možno rozeznat na ní hlavu ani předek,
ani žádnou známku vnímání nebo pudů. Kolébána vlnami ležela tu
jako nezemské zjevení života, beztvaré, náhodné.
Když opět pomalu zmizela se slabým srknutím, Starbuck, dívaje
se stále ještě do zvířených vod, kde se potopila, zvolal divoce: „Raději bych byl viděl Mody Dicka a bojoval s ním, než tebe, ty bílý duchu!“
„Co to bylo, pane?“ otázal se Flask.
„Obrovská živá chobotnice, kterou prý spatřilo jen málo velrybářských lodí, jimž pak bylo dopřáno vrátit se do přístavu a vyprávět o ní.“
Ale Achab nepromluvil. Obrátil svůj člun a vracel se k lodi. Ostatní
ho stejně mlčky následovali.
Ať už lovci vorvaňů obecně spojovali s podívanou na tohoto tvora
pověry jakékoli, pohled naň je nesporně tak nezvyklý, že ho konečně
začali považovat za zlověstné znamení. Chobotnici lze spatřit jen
zřídka; ač ji všichni do jednoho prohlašují za největšího tvora žijícího v oceáně, přece jen málokterý má poněkud jasnější představu
o její pravé podobě a podstatě. Přesto však věří, že chobotnice je
vorvaňovi jedinou potravou. Jiné druhy velryb nacházejí potravu na
hladině a lidé je mohou při krmení pozorovat; vorvaň však shání
 317 
všechnu svou potravu v neznámých oblastech pod hladinou a jen
dohadem se může nepřímo zjistit, čím se vlastně živí. Je-li příliš
vytrvale pronásledován, někdy vyvrhne cosi, co je možno považovat
za jednotlivá ramena chobotnice. Některé z kusů takto ukázaných
byly dlouhé dvacet i třicet stop a víc. Předpokládá se, že obluda,
jíž ramena patřila, se jimi obyčejně přidržuje u mořského dna a že
vorvaň, na rozdíl od ostatních druhů, má zuby proto, aby mohl napadnout chobotnici a roztrhat.
Jsou již důvody k domněnce, že obluda kraken biskupa Pontoppidana bude nakonec určena jako chobotnice. Jak ji biskup líčí, její
střídavé vynořování a potápění a ještě jiné podrobnosti, o kterých
se zmiňuje, jsou společné oběma těmto tvorům. Ale je třeba velké
zdrženlivosti, pokud jde o jeho údaje o neuvěřitelných rozměrech
té obludy.
Někteří přírodopisci, mlhavě obeznámení s pověstmi o tajemném tvoru, o kterém se tu mluví, zařadili chobotnici mezi sépie,
kam, jak se zdá, podle některých vnějších znaků opravdu patří, ale
jen jako Anak, obr svého rodu.
 318 
LX.
PROVAZEC
Se zřetelem k velrybářské scéně, kterou zakrátko vylíčím, a také
abyste lépe porozuměli všem podobným výjevům uvedeným jinde,
musíme zde promluvit o magickém, často hrozném velrybářském
provazci.
Původně se v rybářství používalo provazce z nejlepšího konopí,
který býval lehce napouštěn dehtovou párou, ale ne dehtem samým,
jak tomu bývá u obyčejných lan. Obvyklé dehtování sice dodá konopí
poddajnosti, provazník je snáze zvládne a námořník dostane lano
vhodnější pro běžnou potřebu na lodi, ale při obvyklé dávce dehtu
by velrybí provazec příliš ztuhl, neboť musí být navíjen hustě. Jak
většina námořníků začíná poznávat, dehet lanu nijak nepřidává trvanlivosti ani síly, byť mu dodával tuhosti a hladkosti sebevíc.
Americké konopí jako materiál na velrybí provazec bylo v americkém velrybářství v posledních letech skoro úplně nahrazeno
konopím z Manily. I když není tak trvanlivé jako americké konopí,
je silnější a mnohem měkčí a pružnější. A já dodávám (poněvadž
všechno je svým způsobem krásné), že je mnohem krásnější a pro
člun ozdobnější než konopí americké. Americké konopí je osmahlý
černý chlapík, jakýsi indián, kdežto manilské vypadá jako zlatovlasý
Čerkes.
Velrybářský provazec je silný toliko dvě třetiny palce. Na první
pohled byste ani neřekli, že je opravdu tak pevný. Při zkoušce unese
každé z jednapadesáti soukaných vláken zatížení sto dvaceti liber,
takže celý provaz snese tah rovnající se váze skoro tří tun. Na délku měří obyčejný provazec k lovu vorvaňů něco přes dvě stě sáhů.
Na zádi člunu je spirálovitě stočen v otevřeném bubnu, ne však
jako točitá roura destilačního přístroje, nýbrž tak, aby tvořil jedinou cívkovitou slitinu z „kotoučů“ hustě natlačených nebo z vrstev
soustředných, plných spirál. Jen „srdce“ čili malá svislá trubice tvoří
osu této cívky. Poněvadž nejmenší uzel nebo smyčka by mohly při
 319 
vytáčení někomu snadno utrhnout paži nebo nohu nebo strhnout
celé tělo, je třeba největší opatrnosti při ukládání provazce do bubnu. Někteří harpunáři tomu věnují skoro celé dopoledne: vysoko
zvednou provazec a potom jej stáčejí přes kladku do bubnu, aby ho
při svinování zbavili všech přehybů a zkroucenin.
Anglické čluny užívají místo jednoho bubnu dvou, přičemž je do
obou bubnů svinut jeden provazec na pokračování. Má to určitou
výhodu. Tyto podvojné bubny jsou tak malé, že se do člunu snáze
vpraví a nepůsobí takový tlak. Zato americký buben, který má téměř tři stopy v průměru a výšku tomu odpovídající, bývá trochu
velkým nákladem pro plavidlo, jehož prkna jsou jen půl palce silná.
Dno velrybářského člunu je totiž jako tenký led, který snese značné
zatížení rozptýlené, ale nemnoho soustředěné tíhy. Když je přes
americký buben přehozen barevný přehoz z plachtoviny, vypadá
to, že vyplouvající člun veze podivuhodně velký svatební koláč jako
dárek pro velryby.
Oba konce provazce vyčnívají. Dolní konec končí okem nebo
smyčkou na kličku, stoupá ode dna bubnu k okraji a visí přes okraj
zcela ničím nepoután. To je nutné ze dvou důvodů. Předně: aby
bylo snazší připoutat k němu další provazec ze sousedního člunu,
jestliže se zasažená velryba potopí tak hluboko, až je nebezpečí,
že odnese celý provazec připevněný na první harpunu. V těchto
případech bývá velryba zpravidla přesunuta takřka jako džbánek
piva z jednoho člunu na druhý, přičemž první člun zůstává stále
nablízku, aby svému druhu pomáhal. Za druhé: toto opatření je nutné pro bezpečnost, neboť kdyby byl spodní konec provazce nějak
připoután k člunu a kdyby velryba rozvinula provazec až do konce
v jediné palčivé minutě, jak se často stává, velryba by se nezastavila, nýbrž strhla by nevyhnutelně člun do mořských hlubin. V tom
případě by ho už nikdo nespatřil, i kdyby jeho ztráta byla třeba
stokrát veřejně vyvolána.
Nežli se člun spustí na lov, vytáhne se horní konec svinutého
provazce z bubnu na zádi, otočí se tam kolem kůlu a táhne se zas
dopředu po celé délce člunu, přičemž přetíná rukojeť neboli drža-
 320 
dlo vesla každého plavce, takže mu při veslování naráží na zápěstí.
Prochází také mezi muži, jak střídavě sedí u protilehlých vidlic pro
vesla, běží olověnými žlábky na nejzazší špici přídě, kde mu nevelký
dřevěný kolík či vřeteno zabraňuje, aby nevyklouzl. Ze žlábků visí
malými girlandami přes okraj přídě a vrací se zase do člunu. Asi deset nebo dvacet sáhů bývá omotáno kolem výstupku na přídi, odtud
se táhne ještě kousek dál podél okraje k zádi. Potom je připevněn
na tak zvanou krátkou šňůru, která se váže přímo na harpunu. Nežli
nastane toto spojení, krátká šňůra prochází různými klamavými
cestami, jejichž podrobné líčení by bylo příliš únavné.
Takto provazec obtáčí celý člun složitými křivkami, kroutě a svíjeje se kolem něho snad všemi směry. Všichni veslaři jsou zapleteni
do jeho nebezpečných závitů, takže bázlivému oku suchozemců připadají jako indičtí kouzelníci, kterým nejjedovatější hadi neškodně
obtáčejí údy. A žádný smrtelník si nedovede poprvé sednout do
těchto konopných smyček a lopotit se s vypětím všech sil a nepomyslit přitom na to, že v každém příštím okamžiku může být harpuna vržena a všechny ty hrozné závity se začnou rozvinovat jako
kruhové blesky, a nedovede se v této situaci ubránit hrůze, která
ho roztřásá až do morku kostí jako třesoucí se huspeninu. A přece
zvyk  podivná věc! Co všechno zvyk nedokáže! Nikdy jste při víně
neslyšeli veselejší vtipy, radostnější žertování, než uslyšíte na půlpalcovém prkně z bílého cedru ve velrybářském člunu, kde veslaři
takto visí v katových smyčkách. A jako šest měšťanů z Calais před
králem Eduardem, tak  možno říci  se řítí šestičlenná posádka
člunu do tlamy smrti, každý s oprátkou na krku.
Stačí snad jen na chvilku se zamyslit, abyste pochopili, proč při
velrybářství dochází znovu a znovu k neštěstím  jen málo jich je tu
a tam zaznamenáno  při nichž je některý muž stržen provazcem
z člunu a ztracen. Sedět v člunu ve chvíli, kdy se šňůra rozvíjí, je jako
sedět v mnohonásobném hvízdání parního stroje v plném chodu,
kdy se o vás otírá každá pohybující se páka, píst a kolo. A je to horší:
uprostřed tohoto vrcholného nebezpečí nemůžete sedět nehnutě,
poněvadž se člun houpá jako kolébka a hází člověkem sem a tam
 321 
docela nepředvídaně, takže jen zásluhou jakési přizpůsobivé čilosti
a souladu vůle a činu se vyhnete osudu Mazeppovu a nejste strženi
tam, kde vás ani vševidoucí slunce nikdy nevypátrá.
A dále: tak jako hluboké ticho, které zřejmě jen předchází a věští
bouři, bývá snad hroznější než bouře sama, poněvadž ticho je jen
pláštěm a obalem bouře a bouři v sobě jen skrývá, jako puška na
pohled neškodná v sobě nese osudný prach, kulku a výbuch  tak
i půvabný klid provazce, který se tiše vine kolem veslařů, než je
opravdu uveden v činnost  ten v sobě mívá více skutečné hrůzy
než kterákoli jiná stránka tohoto nebezpečného zaměstnání. Ale
nač o tom ještě mluvit! Všechny lidi ovíjí velrybářský provazec;
všichni se narodili s oprátkou na krku. Ale teprve tehdy, když jsou
zachváceni prudkým, náhlým děsem smrti, uvědomují si smrtelníci
mlčenlivá, skrytá a stále přítomná nebezpečí života. A jste-li filozof,
tedy ani na sedadle velrybářského člunu neucítíte v srdci o nic větší
hrůzu, než kdybyste seděli u svého večerního ohně a měli vedle sebe
pohrabáč, a ne harpunu.
 322 
LXI.
STUBB ZABÍJÍ VELRYBU
Bylo-li pro Starbucka objevení chobotnice zlověstným znamením,
pro Kvíkvega znamenalo něco docela jiného.
„Jak vidět ta ‚botnice,‘“ řekl divoch, když si brousil harpunu na
přídi svého zavěšeného člunu, „tak potom brzy vidět vorvaně.“ Příští
den byl nezvykle klidný a dusný, a poněvadž nebylo nic zvláštního
na práci, posádka Pequody stěží dovedla odolávat ospalosti, vyvolané mořem tak prázdným. Tato část Indického oceánu, kterou jsme
nyní pluli, není tak zvaným živým lovištěm, jak říkají velrybáři; to
znamená, že tu zahlédneme mnohem méně plískavic, delfínů, létajících ryb a jiných čilých občanů vod živějších, nežli jsou vody u Rio
de la Plata nebo za peruánským pobřežím.
Došla řada na mne, abych měl hlídku na vrcholu předního stožáru. Opíraje se rameny o povolené nadkošové úpony, kolébal jsem
se nečinně ve vzduchu jakoby očarovaném. Nemohlo tu obstát
žádné odhodlání, v snové náladě se všechno vědomí rozplývalo
a konečně má duše vystoupila z těla, třebaže se tělo nadále kolébalo jako kyvadlo ještě dlouho potom, co byla odvolána síla, která
je uvedla v chod.
Nežli mě zapomnění obestřelo úplně, všiml jsem si, že námořníci
na hlavním a na zadním stožáru již bezmála klímají. Tak jsme se
nakonec všichni tři mrtvě kývali na ráhnových trámcích a každému
našemu výkyvu odpovídalo zdola kývnutí hlavy dřímajícího kormidelníka; i vlny kývaly svými netečnými hřebínky a nad hlubokým
spánkem moře pokyvoval východ západu a slunci nad tím nade
vším.
Náhle se mi zdálo, že pod mýma zavřenýma očima praskají bubliny. Mé ruce sevřely stěžňové úpony pevně jako svěráky. Nějaká
neviditelná milostivá moc mě zachránila. Trhnutím jsem se vrátil
k životu. A hle! Na straně návětrné ve vzdálenosti necelých čtyři-
 323 
ceti sáhů se převaloval ve vodě obrovský vorvaň jako překocený
kýl fregaty; jeho široký, lesklý hřbet etiopské barvy zářil v slunečních paprscích jako zrcadlo. Velryba, obracející se líně v klínu moře
a občas klidně vyrážející páru do výše, podobala se blahobytnému
měšťákovi, který si za teplého odpoledne pokuřuje z dýmky. Ale ta
dýmka, chudáčku velrybo, byla tvoje poslední. Jako by čaroděj mávl
kouzelným proutkem, procitla pojednou ospalá loď i každý spáč na
ní k plné bdělosti. Přes dvacet hlasů ze všech částí lodi a ještě tři
hlasy shora volaly obvyklý pokřik, jak velká ryba pomalu a pravidelně chrlila do vzduchu jiskřící vodu.
„Připravte čluny! Loď proti větru!“ křičel Achab. A uposlechnuv
vlastního rozkazu, strhl kormidlo dolů, dříve než kormidelník mohl
sáhnout na držadla.
Náhlé výkřiky posádky asi velrybu poplašily. Než byly čluny spuštěny, velryba se majestátně obrátila a plula pryč na stranu závětrnou, ale s klidem tak vytrvalým a tak málo čeříc vodu při plování,
až Achab, domnívaje se, že snad přece jen není poplašena, zakázal
použít vesel; nikdo nesměl mluvit hlasitě, nýbrž jen šeptem. Usazeni
tedy jako indiáni z Ontaria na okrajích člunů, pádlovali jsme rychle,
ale tiše kupředu. Bezvětří nedovolovalo užít nehlučných plachet. Jak
jsme klouzali po hladině, obluda pojednou vymrštila ocas kolmo
do výšky asi čtyřicet stop a potom se potopila a zmizela z očí, jako
když se propadne věž.
„Zvedá ocas!“ zněl výkřik a po tomto hlášení Stubb ihned vytáhl
sirku a zapálil si dýmku, poněvadž teď nastala chvíle odpočinku.
Když uplynula plná doba jejího ponoru, velryba se opět vynořila,
aponěvadž teď byla před kuřákovým člunem a mnohem blíž k němu
než k ostatním člunům, Stubb počítal, že mu bude dopřána čest ji
ukořistit. Velryba si zřejmě už konečně uvědomila, že má kolem
sebe pronásledovatele. Nebylo již třeba mlčenlivé opatrnosti. Pádla
byla odložena a vesla se dala hlučně do práce. Stubb posud bafal
z dýmky a povzbuzoval svou posádku k útoku.
 324 
Ano, s velrybou se stala velká změna. Větříc nebezpečí, hnala se
splašeně pryč, přičemž jí hlava šikmo vyčnívala nad vodou, kterou
prudce rozviřovala.11
„Jen za ní, chlapci! Neukvapujte se; dejte si na čas, ale za ní! Vrhněte se na ni jako hromobití, a to stačí,“ křičel Stubb, vypouštěje při
řeči kouř. „Tak jen za ní; dej jí silnou, dlouhou ránu, Taštego! Jen do
toho, Taštego, můj hochu  jen do toho, všichni za ní; ale jen buďte
klidní, buďte klidní  chladní jako rampouch  pomaloučku, pomaloučku  jen se na ni vrhněte jako děsivá smrt, jako rozšklebení
ďáblové a zvedněte zahrabané mrtvé pěkně vzhůru z jejich hrobů,
hoši  nic víc. Jen za ní!“
„Vů-hů! Va-hí!“ ječel indián v odpověď, vyrážeje k obloze jakýsi
starý válečný pokřik. Každý veslař v letícím člunu bezděky zabíral
stejně zprudka jako dychtivý indián, který čeřil vodu vpředu mocnými údery.
Na jeho divoké výkřiky odpovídaly jiné, neméně divoké. „Ký-hý!
Ký-hý!“ řval Dagů, napínaje se na svém sedadle vpřed a vzad jako
tygr přecházející v kleci.
„Ka-la! Ku-lu!“ křičel Kvíkveg, jako kdyby pomlaskával nad soustem znamenitého bifteku. Atak kýly člunů prorážely vodu za pomoci
vesel a výkřiků. Stubb, setrvávající i nadále na svém místě vzadu,
zatím stále povzbuzoval své lidi k větší výkonnosti, dýmaje přitom
bez ustání. Lopotili se a namáhali jako zoufalci, až najednou se ozval
vítaný výkřik  „Taštego, vstaň!  dej jí to!“ Harpuna byla vržena.
„Všichni nazpátek!“ Muži veslovali nazad; v tom okamžiku přejelo
přes všechna zápěstí cosi horkého a syčícího. Byl to kouzelný provazec. Malou chvíli předtím jej Stubb rychle otočil dvakrát kolem
11  Na jiném místě uvidíme, z jaké lehounké látky je celý vnitřek obrovské
vorvaní hlavy. Ačkoli je na pohled částí nejmasivnější, je přece jen nejschopnější plout nad vodou. Proto vorvaň snadno zvedá hlavu do vzduchu a vždycky ji
zvedne, když se řítí největší rychlostí. Mimoto má předek hlavy horní část tak
širokou a spodní tak zúženou, že dobře proráží vodu; když vorvaň zvedne šikmo hlavu, lze o něm říci, že se proměnil z lodice s tupou přídí v zašpičatělý člun
newyorského lodivoda.
 325 
kolíku, odkud nyní vystupoval konopně modrý dým jako následek
neobyčejně rychlého otáčení a mísil se s kouřem z jeho dýmky. Jak
provazec ustavičně obíhal kolem kůlu, tak také, právě než dospěl
k tomu místu, probíhal oběma Stubbovýma rukama a odíral je, protože z nich náhodou vypadla látka, dva čtverce prošívané plachtoviny, kterých se někdy za takových okolností užívá. Bylo to tak, jako
byste drželi nepřítelův dvojsečný meč za čepel a nepřítel se stále
snažil vyrvat jej z vašeho sevření.
„Namoč provazec! Namoč provazec!“ křičel Stubb na veslaře sedícího u bubnu. Muž strhl klobouk z hlavy a šplíchal na provazec
mořskou vodu.12 Další závity se rozvinuly a provazec se napjal. Člun
nyní letěl vařící se vodou jako žralok všemi ploutvemi. Stubb a Taštego si teď vyměnili místa  ze špice na záď  výkon při takovém
kolébání člunu obdivuhodný.
Podle chvění šňůry, táhnoucí se podél celé horní části člunu,
a podle toho, že teď byla napjata víc než struna na harfě, mohli jste
soudit, že člun má dva kýly  jeden brázdí vodu, druhý vzduch 
neboť člun byl teď zmítán oběma protikladnými živly zároveň. Na
příď neustále narážela kaskáda vody; za člunem voda stále vířila.
Při nejmenším pohybu uvnitř, třeba se jen hnulo malíčkem, praskající člun se zachvěl a naklonil okrajem do moře. Takto letěli vpřed.
Každý muž se vší silou přidržoval sedadla, aby nebyl vyhozen do
zpěněné vody. Vysoký Taštego u kormidlového vesla se skrčil téměř
na polovinu, aby své těžiště posunul níž. Zdálo se, že celé Atlantiky a Pacifiky prolétly mimo ně, když tak letěli, až konečně velryba
poněkud zmírnila let.
„Přitáhnout  přitáhnout!“ volal Stubb na veslaře. Všichni se obrátili tváří k velrybě a začali k ní přitahovat člun, který byl až dosud
vlečen. Brzy se dostali k jejímu boku a Stubb, kolenem pevně opřen
o hrubý výkroj v sedadle, vrhal kopí za kopím do letící velryby, člun
12  Abychom zčásti ukázali nutnost tohoto počinu, chceme tady připomenout,
že v starém holandském rybářství se užívá hadru k namokření vrženého provazce, na jiných lodích dřevěné sběračky, zvlášť k tomu určené. Klobouk však
bývá nejpříhodnější.
 326 
se na povel střídavě vzdaloval od hrozného těla velryby a pak se
zase přibližoval k novému útoku.
Z obludy se nyní ze všech stran řinuly rudé proudy jako potoky
s kopce. Její mučené tělo se už nepřevalovalo v slané vodě, nýbrž
v krvi, která bublala a pěnila se v její stopě ještě daleko za ní. Šikmé
sluneční paprsky dopadaly na toto rudé jezero v moři a odrážely je
v každém obličeji, takže všichni vypadali jako rudoši. A po celý ten
čas vyrážel z dýchacího otvoru velryby bílý kouř, bolestně, výtrysk
za výtryskem, a z úst vzrušeného velitele člunu prudké obláčky
dýmu, jeden za druhým. Po každém bodnutí Stubb vytáhl kopí (za
šňůru k němu připevněnou), znovu a znovu je narovnával několika
rychlými ranami o okraj a zas a znovu je vrhal na velrybu.
„Přirazit  přirazit!“ křičel teď na veslaře, když umírající velryba
zmírnila svou zuřivost. „Přirazte k ní  až k ní!“ Ačlun přilnul k boku
velryby. Stubb se nahnul daleko přes okraj, zarazil zvolna dlouhé,
ostré kopí do ryby, držel je v ní a opatrně jím otáčel znovu a znovu,
jako by pozorně pátral po nějakých zlatých hodinkách, které snad
velryba spolkla a o něž on se bojí, aby je nerozbil, nežli je vytáhne
ven. Ale zlatými hodinkami, které hledal, byl nejvnitřnější orgán
života velryby. Anyní jej zasáhl, neboť obluda se probudila z dřívější
dřímoty do nevylíčitelného stavu předsmrtného záchvatu a začala
se strašlivě válet ve vlastní krvi, zahalivši se v neproniknutelnou,
mohutnou, vařící spršku, takže ohrožená posádka měla co dělat,
aby unikla z toho šíleného přítmí ven do jasného denního světla.
Velryba, ochabující v zuřivosti, se vynořila ještě jednou. Převalovala
se z boku na bok, křečovitě roztahovala a stahovala dýchací otvor, vydechujíc ostře, chrčivě a bolestně. Konečně vyrazilo několik pramenů
sražené červené krve, podobné rudé usazenině červeného vína, krev
vylétla do tetelícího se vzduchu, akdyž dopadla zase na velrybu, stékala
po jejích nehybných bocích po kapkách do moře. Velrybě puklo srdce!
„Je mrtva, pane Stubbe,“ řekl Dagů.
„Ano, dokouřeno, tam i tady.“ A vytáhnuv dýmku z úst, Stubb
vyklepal vyhaslý popel na vodu a chvíli se zamyšleně díval na obrovskou mrtvolu, která byla jeho dílem.
 327 
LXII.
VRH HARPUNOU
Malé vysvětlení o události líčené v minulé kapitole.
Podle neměnného velrybářského zvyku odráží člun od lodi,
dočasně kormidlován velitelem neboli velrybobijcem; harpunář
neboli chytač velryby vesluje nejpřednějším veslem zvaným veslo
harpunářovo. K zaražení prvního železa do velryby je třeba silné
a rázné paže, vždyť často při tak zvaném dlouhém vrhu nutno vrhnout těžký nástroj až do vzdálenosti dvaceti nebo třiceti stop. Ať je
honba jakkoli dlouhá a vyčerpávající, čeká se od harpunáře, že při
veslování vynaloží všechnu svou sílu. Opravdu, očekává se od něho,
že bude pro ostatní příkladem nadlidské výkonnosti, a to nejen
neuvěřitelnými záběry při veslování, ale také opětovnými hlasitými a pronikavými výkřiky. A co znamená křičet z plna hrdla, když
všechny ostatní svaly jsou napjaty a ve střehu  to vědí jen ti, kdo to
jednou zkusili. Já například nedovedu z plna hrdla křičet a přitom
s vypětím sil pracovat. Při takové námaze a za stálého křiku uslyší
pojednou vysílený harpunář, obrácený k velrybě zády, rozčilený výkřik: „Vstaň a dej jí to!“ Tehdy musí pustit a zajistit své veslo, obrátit
se napolo, vzít harpunu z vidlice a pokusit se posledním zbytkem
síly ji vrhnout někam do velryby. Není proto divu, vezmeme-li velrybářské loďstvo jako celek, že z padesáti dobrých příležitostí k vrhu
bývá sotva pět úspěšných. Není divu, že se na tolik smolařských
harpunářů tak zuřivě nadává a že pozbývají svého postavení. Není
divu, že některým znich v člunu opravdu prasknou krevní cévy. Není
divu, že některé velrybářské lodi přivezou z lovu vorvaňů za čtyři
léta čtyři sudy. Není divu, že pro mnohé majitele lodí je velrybářství
podnikáním ztrátovým, neboť zdar cesty závisí právě na harpunáři,
a vezmete-li mu poslední dech z těla, jak můžete očekávat, že ho
bude mít ve chvíli, kdy je ho nejvíce zapotřebí!
Když se naopak vrh podařil, nastává druhý kritický okamžik, to
jest, když se velryba dá na útěk a harpunář si vyměňuje místo s ve-
 328 
litelem člunu, přičemž nebezpečně ohrožují jak sebe, tak všechny
ostatní. Harpunář se dostane na záď a velitel, první důstojník malého plavidla, zaujme své místo na přídi člunu.
Nezáleží mi na tom, má-li někdo opačné mínění, ale podle mého
je to všechno bláhové a zbytečné. Velitel člunu by měl stát na přídi
od začátku do konce. Měl by vrhat jak harpunu, tak kopí a nemělo by
se od něho žádat, aby vesloval, leda za okolností, kdy je to pro každého rybáře samozřejmé. Vím, že by to snad někdy o trochu zmenšilo
rychlost při pronásledování. Ale obsáhlá zkušenost na rozmanitých
velrybářských lodích několika národností mě přesvědčila, že velká
většina neúspěchů ve velrybaření nebyla zaviněna ani tak rychlostí
velryby, jako vylíčeným už vysílením harpunáře.
Aby si harpunáři tohoto světa zajistili největší výkonnost při
vrhu, musí se k němu stavět odpočinutí, a ne udření.
 329 
LXIII.
VIDLICE
Z kmene vyrůstají větve, z větví větvičky. Tak u obsáhlého námětu
vznikají kapitoly.
Vidlice, o níž jsme se zmínili na jedné z předcházejících stránek,
zasluhuje samostatné zmínky. Je to vroubkovaná hůl zvláštního
tvaru, dlouhá asi dvě stopy, svisle vsazená do hráze člunu po pravé
straně od kormidla blízko přídě; slouží k tomu, aby v ní spočinula
dřevěná násada harpuny, jejíž kovový konec s obnaženým ostřím
šikmo vyčnívá z přídě. Tak má vrhač tuto zbraň hned po ruce a chopí
se jí stejně hbitě, jako zálesák strhne se stěny svou pušku. Obvykle
bývají ve vidlici dvě harpuny, kterým se říká první a druhá ocel.
Obě harpuny jsou přivázány k provazci, každá svou šňůrou,
a účelem tohoto opatření jest, aby bylo možno vrhnout je obě 
pokud možno rychle po sobě  do téže velryby: vytrhne-li se jedna
harpuna, když začne velryba člun vléci, může se druhá udržet. Tak
je zdvojnásobena naděje na úspěch. Velmi často se stává, že velryba
zasažená první ocelí dá se v tu chvíli na útěk, letí prudce a křečovitě
a s veškerým vypětím sil, takže je harpunáři nemožné vrhnout do
ní ocel druhou, i kdyby byl rychlý jako blesk. Ale poněvadž je druhá
ocel už připojena k provazci a provazec se rozvíjí, musí být i tato
zbraň za všech okolností tak či onak vymrštěna z člunu, jinak by
celé posádce hrozilo strašné nebezpečí. V takových případech bývá
obyčejně vhozena do vody; jsou tu zásobní smyčky okolo výstupku
na přídi (o nichž jsem psal v minulé kapitole), takže tento čin lze
většinou rozvážně provést. Někdy však tento nouzový zákrok provázejí nehody velmi smutné a osudné.
Dále musíte vědět, že když je druhá ocel vhozena do vody, stává
se z ní tančící ostří, jež splašeně poskakuje jak kolem člunu, tak
kolem velryby, zamotává provazec nebo jej přetíná a vzbuzuje děs
na všech stranách. Obyčejně není možno harpunu uchopit, dokud
velryba není opravdu chycena a usmrcena.
 330 
Představte si teď, jak to vypadá, když všechny čtyři čluny napadnou velrybu neobyčejně silnou, čilou a chytrou a když jednak
tyto její vlastnosti, jednak tisíceré nehody, které se přiházejí při
podniku tak odvážném, způsobí, že kolem ní tančí ještě osm nebo
deset volných druhých ocelí. Každý člun je ovšem vybaven několika
harpunami, které lze přivázat na provazec, když první byla vržena
bez úspěchu a není možno se jí zmocnit. Všechny tyto okolnosti jsou
tady věrně vylíčeny, poněvadž nám ve scénách později zobrazených
vysvětlí mnohé události velmi důležité, i když spletité.
 331 
LXIV.
STUBBOVA VEČEŘE
Stubb zabil velrybu vnevelké vzdálenosti od lodi. Bylo bezvětří, proto jsme utvořili ze tří člunů tandem a pustili se do zdlouhavé práce,
totiž přitahovat kořist k Pequodě. A teď jsme se my, osmnáct mužů
se šestatřiceti pažemi a se sto osmdesáti prsty, pomalu dřeli po celé
hodiny s touto nehybnou, nemotornou mrtvolou v moři; zdálo se
nám, jako by se skoro ani nehýbala z místa, leda vždycky za dlouhý
čas  to bylo výmluvným důkazem, jak ohromné tělo vlečeme. Po
velkém čínském kanále Hang-Ho  nebo jak mu říkají  může táhnout asi pět nádeníků na břehu velkou naloženou džunku rychlostí
jedné míle za hodinu. Ale tento velký koráb jsme za sebou vlekli tak
těžce a namáhavě, jako by byl plně naložen olovem.
Nastala tma, ale tři světla, prokmitávající v horním lanoví Pequody, nám mdle svítila na cestu, a když jsme se přiblížili, spatřili jsme
Achaba, jak spouští přes zábradlí jednu z mnoha dalších svítilen.
Chvíli si lhostejně prohlížel taženou velrybu, dal obvyklé rozkazy,
jak ji zajistit na noc, a potom podal svítilnu námořníkovi, odešel do
kajuty a neukázal se na palubě až zase ráno.
Pravda, kapitán Achab dohlížel na lov této velryby a tak splnil,
řekněme, svou běžnou povinnost; ale když teď byl vorvaň mrtev,
zdálo se, že Achaba hlodá temná nespokojenost, netrpělivost nebo
zoufalství, jako by mu pohled na toto mrtvé tělo připomínal, že
Moby Dick musí být teprve zabit; a kdyby mu k lodi námořníci přitáhli tisíc jiných velryb, to všechno by ho ani o vlásek nepřiblížilo
k jeho velikému monomanickému cíli. Podle zvuků na palubě Pequody byste byli velmi brzy usoudili, že se všichni námořníci chystají
vrhnout kotvu do hlubin, neboť po palubě byly vláčeny těžké řetězy
a řinčivě provlékány lodními otvory. Ale těmito zvonivými články
měla být připoutána obrovská mrtvola, ne loď. Přivázali ji hlavou
k zádi a ocasem k přídi a černé velrybí tělo leželo přímo u lodi. Když
jste se na ně dívali temnotou noci, v níž se ztrácela ráhna a plachtoví
 332 
nahoře, tu se zdálo, že obě  loď a velryba  jsou spřaženy jako dva
ohromní býci, z nichž jeden ulehl a druhý zůstal stát.13
Byl-li náladový Achab nyní zosobněný klid, aspoň pokud to mohli
vědět na palubě, druhý důstojník Stubb, rozechvěný úspěchem, dával najevo neobvyklé vzrušení a dobrý rozmar. Bylo v něm tolik nevybité živosti, že usedlý Starbuck, jeho nadřízený, klidně mu na čas
postoupil řízení všech záležitostí. Brzo se podivně projevila jedna
malá vedlejší příčina veškeré této Stubbovy čilosti. Stubb byl velký
labužník a poněkud nestřídmý milovník velryb, které považoval za
lahůdku.
„Biftek, jeden biftek, než půjdu spat! Ty, Dagů! Skoč přes zábradlí
a uřízni mi kousek svíčkové od kříže!“
Budiž zde řečeno, že tito divocí rybáři sice nedávají obecně a podle slavného vojenského pravidla zaplatit nepříteli všechny běžné
útraty války (aspoň ne dřív, než dostanou výdělek z plavby), ale přece jen najdete některé Nantuckeťany, kteří si tuze rádi pochutnají
na mase z té části vorvaně, kterou označil Stubb, to jest z bederní,
zužující se části jeho těla.
Kolem půlnoci byl vyříznutý biftek upečen. Při světle dvou svítilen s vorvaním tukem se Stubb energicky dal do své vorvaní večeře na palubě u vratidla, jako kdyby seděl u prostřeného stolu. Ale
Stubb nebyl jediným hodovníkem, který si oné noci pochutnával na
velrybím mase. Tisíce a tisíce žraloků žvýkalo spolu s ním, obléhali
mrtvého leviatana a mlaskavě hodovali na jeho tuku. Několik spáčů
13  Je docela na místě zmínit se tady o jedné drobnosti. Loď k sobě může velrybu připoutat nejpevněji a nejspolehlivěji buď za ocasní ploutve, nebo za ocas,
a poněvadž je tato část těla pro svou hutnost poměrně těžší než všechny ostatní
(až na postranní ploutve) a je ohebná i po smrti, klesá hluboko pod hladinu
vodní, takže z člunu se k ní nemůžete rukou dostat, abyste kolem ní upevnili
řetěz. Ale tato nesnáz se důmyslně překonává: připraví se tenké, pevné lano,
na jehož konci je dřevěný plovák a uprostřed závaží; na druhém konci je lano
přivázáno k lodi. Obratným manévrováním se nechá dřevěný plovák vyplout na
druhé straně těla, takže řetěz může potom následovat lano, které obepíná tělo.
Řetěz je posunován po těle, až konečně pevně obemkne nejužší část ocasu na
místě, kde se spojuje se širokými ploutvemi neboli laloky.
 333 
dole v palandách bylo často vylekáno prudkými údery jejich ocasů
o lodní bok, jen několik palců od srdcí spáčů. Když jste nahlédli přes
palubu, mohli jste je vidět (tak jako jste je předtím slyšeli), jak se
otáčejí v posupných černých vodách a převracejí se na záda, kdykoli z velryby urvali notný kulatý kus, velký jako lidská hlava. Tato
zvláštní obratnost žraloka se zdá skoro zázračná. Jak mohou z toho
zdánlivě neuchopitelného povrchu vyrvat sousta tak symetrická, to
patří k záhadám vesmíru. Po takovém žraločím zakousnutí zůstane
na velrybě stopa podobná nejspíše otvoru, který vyhloubil tesař,
aby do něho zapadl šroub.
Uprostřed každé dýmem zahalené, ďábelsky hrůzné námořní bitvy spatříte ovšem žraloky, jak se lačně dívají k lodním palubám jako
hladoví psi kolem stolu, na kterém se krájí čerstvé maso, připraveni
vrhnout se na každého zabitého muže, který jim bude hozen; a když
si udatní řezníci na stole paluby takto lidojedsky navzájem ořezávají
živé maso pozlacenými a otřapcovanými noži, tehdy se ovšem pod
stolem divoce rvou o mrtvé maso také vyšperkované žraločí tlamy;
a kdybyste celou scénu obrátili vzhůru nohama, bylo by to ovšem
stále totéž, ti i oni totiž mají stejné pohoršlivé, žraločí zaměstnání.
Žraloci doprovázejí neúnavně každou otrokářskou loď, která pluje
přes Atlantický oceán, a soustavně se drží jejího boku, aby byli pohotově, kdyby bylo nutno někam dopravit nějaký balík nebo slušně pohřbít mrtvého otroka; a třebaže je možno uvést ještě asi dva
podobné případy, kdy se za určitých okolností na určitých místech
v určité době žraloci docela společensky scházejí a neobyčejně vesele hodují, přece jen v žádné jiné době nebo situaci je nemůžete
najít v množství tak nesčetném a v náladě tak veselé a rozjařené,
jako když se hemží kolem mrtvého vorvaně, připoutaného v noci
k velrybářské lodi na moři. Jestliže jste dosud nespatřili tuto podívanou, tedy počkejte se svým rozhodnutím, zda je vhodné uctívat
ďábla a nutné usmiřovat ho.
Ale Stubb si doposud nevšímal hluku hostiny, která se konala
tak blízko něho, a ani žraloci si o nic víc nevšímali mlaskání jeho
labužnických rtů.
 334 
„Kuchaři! Kuchaři! Kde je ten starý Chundela?“ zvolal konečně,
roztáhnuv ještě více nohy, jako by chtěl mít pevnější základnu pro
večeři, a současně zabodl vidličku do masa, jako by ji nabodával
kopím. „Kuchaři, kuchaři! Poplav ke mně, kuchaři!“
Starý černoch nebyl právě v růžovém rozmaru, poněvadž ho
předtím vytáhli z teplého lůžka v nejnevhodnější hodinu; teď se
šoural ze své lodní kuchyně, neboť mu jako mnoha starým černochům nějak nesloužily kolenní čéšky, jež neměl v takovém pořádku
jako jiné číše. Tento starý Chundela, jak mu říkali, vláčivě se belhal
kupředu, podpíraje se nemotorně vidlicí, kterou si zhotovil z narovnaných železných ráfů. Starý Eben se tedy přištrachal, a čekaje
na rozkaz, postavil se nehybně proti Stubbovu stolu, zkřížil před
sebou obě ruce, a opíraje se o svou dvojitou hůl, nachýlil shrbený
hřbet ještě dále dopředu a zároveň naklonil hlavu na stranu, jako
kdyby chtěl co nejlépe slyšet.
„Kuchaři,“ pravil Stubb, spěšně zvedaje k ústům kousek poněkud
červený, „nemyslíš, že tenhle biftek je trochu přepečený? Moc jsi jej
naklepával, kuchaři; proto je moc měkký. Což pořád neříkám, že
velrybí biftek musí být tuhý, aby byl dobrý? Tamhle ve vodě jsou
žraloci; nevidíš, že mají radši maso krvavé a tuhé? Ti tam dělají
pěknou paseku! Kuchaři, jdi a promluv k nim; řekni jim, že jsou tady
vítáni a mohou se slušně a střídmě krmit, ale že musí být zticha. Ať
mne hrom zabije, vždyť neslyším vlastní slova! Jdi, kuchaři, a vyřiď
můj vzkaz. Na, vezmi si lucernu,“ a vzal jednu se stolu. „Nu tak, jdi
a udělej jim kázání!“
Starý Chundela se zachmuřeně chopil lucerny a belhal se přes
palubu k zábradlí. Potom jednou rukou spustil světlo nízko nad
vodu, aby lépe viděl na své shromáždění, druhou slavnostně zamával vidlicí, vyklonil se daleko přes zábradlí a huhňavým hlasem
promlouval k žralokům. Stubb se tiše připlížil za něho a poslouchal,
co všechno jim řekne.
„Spolubližní, nařízeno povědět vám, že musí přestat ten zatracený kravál tady. Slyšíš? Přestat s tím sakramentská mlaskat pysky!
 335 
Pan Stubb povídá, že vy může ta zatracená panděra nacpat, až praskáš, ale na mou duši, musíš přestat s tím zatraceným kraválem!“
„Kuchaři,“ zasáhl teď Stubb, doprovázeje slova náhlým plácnutím
na rameno, „kuchaři, ty chlape zatracená, to nesmíš takhle klít, když
kážeš. Takhle se hříšníci neobracejí, kuchaři!“
„Jak to? Tak mu kázat sám,“ dopáleně se obrátil k odchodu.
„Ne, kuchaři, pokračuj, jen pokračuj.“
„Nu, tak teda, milovaní spolubližní “
„Správně!“ zvolal Stubb pochvalně, „jen jim maž med okolo huby,
zkus to!“
A Chundela pokračoval:
„Vy všichni samá žraloci a od přírody moc žraví, a přece já vám
říká, spolubližní, že ta žravost  zatraceně, přestaneš mrskat tím
ocasem! Jak chceš slyšet, když takhle zatraceně plácat a kousat?“
„Kuchaři,“ zvolal Stubb, chytiv ho za krk, „nechci, abys takhle klel.
Mluv k nim přece slušně!“
Kázání opět pokračovalo.
„Vaše žravost, spolubližní, tu já vám vůbec nevyčítá, to je příroda
a to se nedá dělat nic. Ale ovládat tu zlou povahu, to je ta věc! Vy
jsou žraloci, pravda; ale když ovládnout žraloka v sobě, tak potom vy
andělé. Přece anděl není nic víc než žralok, ale dobře ovládaný. No
tak, podívejte se, bratří, jen to zkusit a slušně se chovat, když tady jíš
tu velrybu! Povídám, nervat ten velrybí tuk z huby sousedovi! Nemá
jeden žralok takové právo na velrybu jako ten druhý? Ana mou duši,
nikdo od vás neměla právo na tu velrybu. Ta velryba patřit někomu
jinému. Já vím, některý od vás má tlama hodně moc velká, větší než
ostatní. Ale ty velké tlamy má někdy malá břicha. Proto, kdo máš
velká tlama, nemáš ji k tomu, aby polykal velké kusy, ale aby trhal
sousta pro menší žraloky, co se k nim v tlačenici sami nedostanou.“
„Správně řečeno, starý Chundelo!“ zvolal Stubb. „To je křesťanství. Jen pokračuj.“
„Pokračovat nemá smysl. Ta holota zatracená pořád se rvát amlátit, pane Stubb. Neslyšíš jedno slovo. Nemá smysl jim kázat, zatracená hltouni, jak vy jim říká, dokud nemít břicha plná, a jejich břicha
 336 
beze dna. A až je budou mít plná, tak vás budou neslyšet, protože
potom se budou potopit do moře nebo se jít vyspat na korál a neuslyšet už naprosto nic, a nikdy vůbec.“
„Na mou duši, taky jsem toho názoru. Dej jim tedy požehnání,
Chundelo, a já se vrátím k večeři.“
Nyní Chundela napřáhl obě ruce nad rybí shromáždění, pozvedl
svůj řezavý hlas a křičel:
„Mizerná spolubližní! Perte se, jak nejlíp umíte! Nacpěte si ta
zatracená panděra, až praskat  a potom zcípněte!“
„Nuže, kuchaři,“ řekl Stubb, obíraje se večeří na vratidle, „stoupni
si tam, kdes stál předtím, a dávej dobrý pozor.“
„Dám pozor moc,“ řekl Chundela, opíraje se opět o svou podpěru
na vykázaném místě.
„Tak,“ řekl Stubb, pojídaje plnými ústy, „vracím se k tomuhle bifteku. Předně, kolik je ti let, kuchaři?“
„Co to má co dělat s biftekem?“ zeptal se starý černoch suše.
„Ticho! Kolik je ti let, kuchaři?“
„Asi tak devadesát, povídá se,“ zabručel zachmuřeně.
„Tak tys žil na tomhle světě už skoro sto let, kuchaři, a ještě nevíš,
jak připravit velrybí biftek?“ Při posledním slově rychle vstrčil do
úst nový kus masa, takže se to sousto zdálo pokračováním otázky.
„Kde ses narodil, kuchaři?“
„Vzadu za palubním otvorem na převozním člunu, když plul přes
Roanoke.“
„Tak ty ses narodil na převozním člunu! To je taky divné. Ale já
chci vědět, kuchaři, v které zemi ses narodil.“
„Copak já neříká, že v kraji Roanoke?“ odsekl ostře.
„Ne, tos neřekl, kuchaři. Ale řeknu ti, kuchaři, co mám na mysli.
Musíš se vrátit domů a znova se narodit. Ještě nevíš, jak se má udělat
velrybí biftek.“
„Na mou duši, já už žádný neudělá,“ zavrčel hněvivě, obrátil se
a chtěl odejít.
„Počkej ještě, kuchaři  tak, podej mi tu vidlici  a teď vezmi tenhle kousek bifteku a řekni mi, jestli podle tvého soudu je to maso
 337 
upečeno tak, jak by mělo být. Vezmi, povídám “ podával mu vidlici
 „tu máš a ochutnej.“
Chvíli se starý černoch vrásčitými rty lehce dotýkal masa a pak
zamumlal: „Nejlepší upečený biftek, jaký já kdy chutnal. Šťavnatý,
moc šťavnatý.“
„Kuchaři,“ začal znovu Stubb. „Patříš k nějaké církvi?“
„Jednou v Kapském Městě jsem zašel do kostela,“ řekl starý muž
vzdorovitě.
„Tak tys jednou v životě zašel do posvěceného kostela vKapském
Městě a tam nepochybně poslouchal posvěceného kazatele, který
své posluchače oslovoval milovaní spolubližní, viď, kuchaři? Apřece
přijdeš sem a řekneš mi takovou hroznou lež, jako jsi řekl před chvílí
co?“ řekl Stubb. „Kam myslíš, kuchaři, že se dostaneš?“
„Dostanu  moc brzo do postele,“ zabručel a zpola se při těchto
slovech obrátil.
„Počkej, zaraz! Já myslím, kam přijdeš, až umřeš, kuchaři. To je
strašná otázka. Tak co odpovíš?“
„Až tenhle černý staroch umřeš,“ odpověděl černoch pomalu,
změniv zcela svůj hlas a chování, „tak nejde nikam. Jeden velebný
anděl přijít a vzít ho.“
„Vezme ho? Jak? V kočáře se čtyřspřežím, jako odvezli Eliáše?
A jak ho odvezou?“
„Tam nahoru,“ řekl Chundela, ukázal vidlicí přímo nad hlavu a držel ji tam vážně.
„Tak, ty tedy soudíš, že půjdeš na vrchol našeho hlavního stožáru
kuchaři, až umřeš? Copak nevíš, že čím výš lezeš, tím je ti větší zima?
Tak na hlavní stožár?“
„To neříká,“ prohlásil Chundela zas už dopáleně.
„Tys řekl, že tam nahoru, ne? A teď se sám podívej, kam tvá vidlice ukazuje. Ale snad myslíš, že se dostaneš do nebe podfukem,
že se tam vplížíš otvorem ve stožárovém koši, kuchaři; ale ne, ne,
kuchaři, nedostaneš se tam, leda když jdeš po pravé cestě, totiž po
lanoví. Je to ošemetné, ale musí to být, jinak to nejde. Nikdo z nás
ještě není v nebi. Polož tu vidlici, kuchaři, a poslechni si mé rozka-
 338 
zy. Slyšíš? V jedné ruce drž klobouk a druhou si pěkně přitiskni na
srdce, když já dávám rozkazy, kuchaři! Cože! Tam máš srdce? Tam
máš žaludek! Výš  výš  to je ono  teď jsi na to kápl. Tak ji tam
drž a dávej pozor.“
„Dávám pozor,“ řekl starý černoch, drže obě ruce, jak Stubb žádal,
a pošetile kroutil šedivou hlavou, jako kdyby chtěl nastavit obě uši
najednou.
„Tak tedy, kuchaři, vidíš, tenhle tvůj velrybí biftek byl tak mizerný, že jsem ho musel co nejrychleji odklidit z dohledu. To vidíš, ne?
Nuže, pro příště, až budeš zase dělat velrybí biftek pro mou soukromou tabuli tady nahoře na vratidle, povím ti, co máš udělat, abys jej
nezkazil a nepřepekl. Drž maso v jedné ruce a druhou rukou k němu
přistrč žhavé uhlí. Když to takhle máš, servíruj, rozumíš? A zítra,
kuchaři, až budeme rozsekávat velrybu, nezapomeň být u toho, abys
dostal špičky jejích ploutví. Naložíš je do láku. A pokud jde o konec
ocasu, pěkně ho nasol, kuchaři. A teď už můžeš jít!“
Chundela udělal sotva tři kroky a už byl zase volán zpět.
„Kuchaři, uděláš mi zítra večer řízky k večeři, až budu mít střední hlídku. Slyšíš? Tak, a teď už plav.  Haló! Počkej. Pokloň se, než
odejdeš!  Stůj ještě! K snídani karbanátky z velrybího masa  nezapomeň!“
„Tak bych rád, aby velryba jedla jeho, a ne on velrybu. Na mou
duši, vždyť on je víc žralok než pan žralok sám,“ bručel starý muž,
belhaje se odtud. A s tímto moudrým povzdechem zalezl do visutého lůžka.
 339 
LXV.
VELRYBA JAKO JÍDLO
Že se smrtelník může živit tvorem, který živí jeho lampu, a jako
Stubb jej jíst, možno říci, při jeho vlastním světle, to se zdá tak neobvyklé, že je třeba zabrat se trochu do dějin a filozofie této věci.
Je zaznamenáno, že před třemi sty lety byl jazyk grónské velryby
považován ve Francii za vybranou lahůdku a platily se tam za něj
velké peníze. V dobách Jindřicha VIII. dostal jakýsi kuchař u jeho
dvora krásnou odměnu za to, že vynašel znamenitou omáčku, s níž
lze jíst plískavice pečené na rožni, které, jak si vzpomínáte, jsou
odrůdou velryb. Plískavice se ostatně až do dnešních dob považují
za dobré jídlo. Z masa se dělají kuličky asi jako kulečníkové koule,
a jsou-li dobře osoleny a okořeněny, mohou být považovány za karbanátky z masa želvího nebo telecího. Staří mniši z Dunfermlinu je
jedli tuze rádi. Koruna jim darovala velkou výsadu lovit plískavice.
Je pravda, že by celá posádka velrybářské lodi považovala velrybu za znamenité jídlo, kdyby jí nebylo takové množství. Zasednete-li však k paštice téměř sto stop dlouhé, zajde vám všecka chuť.
Jen muži naprosto nepředpojatí, jako Stubb, si pochutnávají ještě
teď na pečených velrybách. Eskymáci nejsou tak vybíraví. Všichni
dobře víme, jak se živí velrybami a mívají vzácné staré zásoby znamenitého velrybího tuku. Zogranda, jeden z jejich nejslavnějších
lékařů, doporučuje pro děti proužky tuku jako neobyčejně šťavnaté
a výživné. To mi všechno připomíná, že jistí Angličané, které kdysi
velrybářská loď náhodou zanechala v Grónsku, po několik měsíců opravdu žili ze starých zbytků velryb, jež zůstaly na pobřeží po
stažení tuku. Holandští velrybáři říkají těmto zbytkům „kobližky“;
kobližkám se vskutku hodně podobají, poněvadž jsou hnědé a křehké a voní jako čerstvé koblihy nebo šišky, jak je smaží staré amsterodamské hospodyně. Vypadají tak chutně, že se i nejzdrženlivější
cizinec sotva ubrání, aby po nich nesáhl.
 340 
Velrybu jako jídlo civilizovaného světa znehodnocuje však její
neobyčejná mastnota. Vorvaň je velký, cenou poctěný mořský býk,
příliš tučný, aby mohl být zvláště chutný. Pohleďte na jeho hrb; mohl
by být stejně chutným jídlem jako hrb buvolí (který se považuje za
pochoutku), kdyby nebyl takovou tuhou pyramidou tuku. Ale jak
bílý a smetanový je vorvaní tuk! Podobá se průhlednému, zpola
rosolovitému bílému jádru kokosového ořechu v třetím měsíci růstu, ale už je tak tučný, že nemůže nahradit máslo. A přece si s ním
mnozí velrybáři dovedou poradit: nechají jej vsáknout do jiného
jídla a potom jej požívají. Za dlouhých nočních hlídek při škvaření
tuku bývá zvykem, že námořníci namáčejí suchary do velkých hrnců
s tukem a nechávají je tam chvilku smažit. Sám jsem si tak připravil
mnoho dobrých večeří.
Mozek malého vorvaně bývá pokládán za chutné jídlo. Lebeční
kost se prorazí sekyrou a dva kulaté, bělavé laloky se vyjmou (podobají se dvěma velkým pudinkům). Potom se k nim přidá mouka
a upeče se z nich znamenité jídlo; chutí trochu připomíná telecí
hlavu, kterou labužníci mají za znamenitou lahůdku. A každý přece
ví, že zhýčkaní mladí pánové, kteří se neustále živí telecími mozečky, poznenáhlu se přece jen zmohou na malý vlastní mozek, takže
až dokážou rozeznat hlavu telecí od hlavy své, k čemuž je opravdu
zapotřebí neobyčejné rozeznávací schopnosti. Na mladého labužníka, který má před sebou rozumně vypadající telecí hlavu, bývá
nejsmutnější pohled, jaký lze si představit. Hlava se na něho dívá
jaksi vyčítavě, s výrazem „Et tu, Brute?“
Neobyčejná tučnost velryby není snad jedinou příčinou, proč
obyvatelé pevniny pohlížejí na jídlo z ní s odporem. Tento odpor,
zdá se, vzniká do jisté míry z úvahy dříve uvedené, že totiž člověk má
jíst čerstvě zabitého mořského tvora, a to při jeho vlastním světle.
Není pochyby, že první člověk, který zabil býka, byl považován za
vraha  možná, že byl oběšen. A kdyby ho byl soudil skot sám, jistě
by oběšen byl; a jestliže některý vrah zasloužil smrti, tedy jí on jistě
zasloužil. Jděte v sobotu večer do tržnice a podívejte se na zástupy
živých dvounožců, očumujících dlouhé řady zabitých čtvernožců.
 341 
Zda ten pohled poněkud neomlouvá dravost kanibala? Kanibalové?
Kdo vlastně není kanibal? Říkám, že více milosrdenství se dostane
obyvateli Fidži, jenž si nasolil hubeného misionáře a uchovával jej
ve sklepě, až zase bude hlad; pravím, tomuto prozíravému Fidžijci
se při Posledním soudu dostane více milosrdenství nežli tobě, civilizovaný a vzdělaný labužníku, jenž přibíjíš husy k zemi a hoduješ
na jejich ztučnělých játrech v své pâté de foie gras.
Ale Stubb jí velrybu při jejím vlastním světle, že ano? Atak zločin
ještě zvětšuje o urážku, což? Podívej se na střenku svého nože, můj
civilizovaný a vzdělaný labužníku, když si pochutnáváš na hovězí
pečeni! Z čeho je ta střenka? Z čeho jiného než z kosti bratra právě
toho vola, kterého jíš! Ačím se páráš v zubech, když sis pochutnal na
tučné huse? Brkem z téhož ptáka. A jakým perem psal své oběžníky
tajemník Společnosti pro ochranu hus proti krutosti? Teprve před
nějakými dvěma měsíci se tento spolek usnesl, aby se používalo
jen ocelových per.
 342 
LXVI.
MASAKR ŽRALOKŮ
Když rybáři na jihu přivlekou uloveného vorvaně po dlouhé a namáhavé práci pozdě na noc k lodi, nebývá zpravidla zvykem pustit se
okamžitě do rozsekávání ryby. Tato práce je neobyčejně těžká, trvá
dlouho a vyžaduje úsilí celé posádky. Proto bývá zvykem svinout
všechny plachty, připoutat kormidlo na stranu závětrnou a nechat
jen nezbytné stráže u kotev. Vždy dva a dva z posádky se po hodině
vystřídají na palubě, aby dohlédli, zda je vše v pořádku.
Ale někdy se toto uspořádání vůbec neosvědčuje, zvláště na lince
v Tichém oceáně, poněvadž se kolem připoutané velryby shromáždí neslýchané množství žraloků, a kdyby je nechali v plné práci
řekněme šest hodin, do rána by z velryby nezbylo o mnoho víc než
kostra. V mnoha jiných částech oceánu, kde není takový nadbytek
těchto ryb, lze občas jejich úžasnou žravost podstatně omezit tím,
že se na ně útočí ostrými velrybářskými rýči, avšak toto opatření
je v některých případech jen ještě vydráždí k zvýšené činnosti. Ale
nebylo tomu tak tentokrát u žraloků kolem Pequody; ačkoli nutno
přiznat, že každý, kdo není zvyklý tomuto divadlu, mohl si oné
noci při pohledu přes lodní zábradlí pomyslit, že celé moře kolem
dokola je jediným obrovským sýrem a ti žraloci že se v něm hemží
jako červi.
Když Stubb po večeři určil kotevní stráže a když se podle jeho
rozkazu první dostavili na palubu Kvíkveg a jeden námořník z přídě,
nastalo mezi žraloky nemalé vzrušení. Tato dvojice totiž okamžitě
spustila na bok lodi lešení, jehož se užívá při dělení velryby; osvětlili zvířené moře v širokém okruhu třemi lucernami, píchali svými
dlouhými velrybářskými rýči a tak neustále vraždili žraloky,14 po14  Velrybářský rýč, kterého se užívá při rozsekávání velryby, je vyroben z nejlepší oceli. Bývá velký jako rozevřená lidská ruka a celkovou formou se podobá
zahradnímu nástroji, podle kterého dostal jméno. Toliko jeho strany jsou naprosto ploché a vrchní konec o hodně užší nežli dolní. Tento nástroj je vždy co
 343 
nořujíce ostrou ocel hluboko do jejich lebek, které jsou podle všeho
jedinou částí těla, kde mohou být smrtelně zasaženi. Ale ve zpěněném zmatku pomíchaných a lopotících se nepřátel muži nemohli
vždycky zasáhnout svůj cíl, a tehdy se jen znovu ukazovalo, jak neuvěřitelně dravý je tento nepřítel. Žraloci zuřivě chňapali nejen po
vnitřnostech svých druhů, ale ohýbali se jako pružné luky a rvali si
vnitřnosti vlastní, až se zdálo, že jedna a táž tlama vnitřnosti znovu
a znovu polyká a ze zející rány zase vytahuje. Ale to nebylo všechno.
Bylo nebezpečné plést se mezi mrtvoly a duchy těchto tvorů. Jakási
zvláštní rodová nebo panteistická životnost se skrývala v samých
jejich kloubech a kostech i potom, když z nich vyprchalo to, čemu
se říká individuální život. Jednoho zabitého žraloka vytáhli na palubu, aby z něho stáhli kůži; a byl by málem utrhl ruku chudákovi
Kvíkvegovi, když se pokusil zavřít mrtvé čelisti jeho vražedné tlamy.
„Kvíkvegovi jedno, který bůh udělat žraloka,“ prohodil divoch,
bolestivě zvedaje a spouštěje svou ruku, „ať bůh z Fidži nebo bůh
zNantucketu. Ale bůh, co dělal žraloka, on musí být jeden zatracený
indián.“
nejvíce nabroušen a při práci bývá obtahován jako břitva. Jeho násadou je rovná
tyč dlouhá dvacet až třicet stop.
 344 
LXVII.
ROZSEKÁVÁNÍ VELRYBY
Byla to sobotní noc, a po ní takováhle neděle! Všichni velrybáři jsou
ex officio zastánci porušování neděle. Kostěná Pequod se proměnila v jakési jatky a každý námořník se stal řezníkem. Byli byste si
mohli myslet, že jsme obětovali deset tisíc červených volů mořským
bohům.
Nejprve jsme vztyčili obrovské kladkostroje pro rozsekávání,
které mimo jiné těžké předměty mají spoustu kladek, obvykle zeleně natřených  jeden člověk je nemůže uzvednout  a tento obrovský chuchvalec hroznů jsme pevně připoutali k dolnímu stožáru,
nejpevnějšímu místu nad lodní palubou. Konec lana podobného
kabelu se proplétal spletitými kladkami, potom jsme jej zavedli
k rumpálu a obrovský dolní kotouč kladkostroje jsme spustili nad
velrybu. K této kladce je připoután ohromný hák na tuk, vážící asi
sto liber. Důstojníci Starbuck a Stubb teď na lešení po boku lodi
dlouhými rýči vysekávali v těle díru na zastrčení háku nad bližší
ploutví. Vysekali širokou půlkruhovou rýhu kolem otvoru, zastrčili
hák a teď většina posádky začala s divokým pokřikem otáčet rumpálem. Celá loď se ihned naklonila na bok, každý šroub z ní vylézal
jako ve starém domě hlavičky hřebíků za mrazivého počasí, třásla
se a kývala poděšenými stožáry k obloze. Víc a víc se nakláněla
k velrybě, každou skřípavou obrátku rumpálu provázelo pomocné
vzdutí vln, až konečně bylo slyšet rychlé, ohromující prasknutí a loď
se s mocným zašplíchnutím narovnala, odskočila od velryby a vítězný kladkostroj zvedal do výše odtržený polokruhovitý konec prvního tukového pásu. Protože tuk obaluje velrybu stejně jako kůra
pomeranč, odlupuje se z těla ve spirálách docela tak, jako někdy
loupeme pomeranč. Pod stálým tahem rumpálu se velryba ve vodě
ustavičně otáčela a tuk se v jednom pravidelném pruhu odlupoval
podle rýhy zvané „šál“, kterou současně vysekával rýč Starbuckův
i Stubbův. A stejně rychle, jak se tuk odlupuje, a právě tím pohybem
 345 
se odlupovaný pás zvedá stále výš a výš, až se jeho konec dotýká
vrcholu hlavního stožáru. Tehdy přestanou muži u rumpálu točit,
na chvíli se obrovská masa houpá, jako by byla spuštěna z oblohy,
a každý si musí dát dobrý pozor, aby ho nezasáhla, poněvadž by mu
dala pořádný pohlavek, mohla by ho shodit střemhlav přes palubu.
Jeden z přítomných harpunářů teď přistoupí s dlouhým, ostrým
nástrojem zvaným zlezačský meč, vyčká vhodné příležitosti a vyřízne obratně dost velkou díru do spodní části kývajícího se pásu. Do
této díry se pak zarazí hák na konci druhého výpomocného kladkostroje, aby byl tukový pás upevněn a tak přichystán pro další
úkon. Potom obratný harpunář s mečem všechny napomene, aby
se nepřibližovali, znovu se zkušeně vrhne k vrstvě tuku a rozřízne
ji několika příčnými, odvážnými a prudkými řezy ve dví, takže zatímco krátká spodní část je stále ještě upevněna, dlouhá horní část,
zvaná pokrývkový pás, se houpá volně a je možno ji spustit. Plavci
u rumpálu se opět dají do zpěvu, jeden kladkostroj loupe a zvedá
druhý pruh z velryby, druhý kladkostroj se pomalu spouští a odtržený pás prochází hlavním palubním otvorem rovnou dolů, do
prázdného prostoru v podpalubí zvaného tukárna. V tomto setmělém podpalubí stále svinují rozličné hbité ruce dlouhý pás pokrývky,
jako by to byla mohutná živá spleť hadů. Tak práce pokračuje. Oba
kladkostroje současně zvedají a spouštějí. Velryba i rumpál sténají,
zvedači prozpěvují, muži v tukárně svinují pás, důstojníci odsekávají šál, loď praská a námořníci občas klejí, aby si tak ulevili při
všeobecné dřině.
 346 
LXVIII.
POKRÝVKA
Věnovali jsme nemalou pozornost onomu předmětu velmi spornému, totiž kůži velryby. Mluvil jsem o ní se zkušenými velrybáři na
vodě a s učenými přírodopisci na souši. Můj původní názor zůstává
nezměněn, ale je to jenom názor.
Otázka zní, co a kde je vlastně velrybí kůže? Již víte, co to je velrybí tuk. Tento tuk je svou stavbou cosi na způsob pevného, hustě
vláknitého svalu, ale je houževnatější, pružnější a hutnější; vrstva
bývá vysoká od osmi až deseti do dvanácti až patnácti palců.
I když se zprvu zdá pošetilé říkat o kůži určitého tvora, že má
takovou tuhost a takovou tloušťku, přece tím takový předpoklad
není vyvrácen. Vždyť z velrybího těla nemůžeme odtrhnout jinou
soudržnou obalovou vrstvu než právě tento tuk, a čím jiným než
kůží může být svrchní obalová vrstva každého zvířete, je-li dostatečně pevná? Pravda, z neporušeného těla zabité velryby můžete rukou
seškrabat neobyčejně tenkou, průhlednou látku, která se trochu
podobá nejtenčí vrstvě slídy, ale je skoro tak poddajná a měkká jako
atlas  ovšem, jen dokud neuschne, protože potom se nejen smrští
a srazí, ale je také tvrdá a křehká. Mám několik takových suchých
kousků a používám jich jako záložek do svých knih o velrybách.
Je to látka průhledná, jak jsem již řekl, a když jsem ji přiložil na
potištěnou stránku, někdy jsem si liboval v představě, že zvětšuje
písmena. Je přece zajímavé číst o velrybách, abychom tak řekli, jejich
vlastními brýlemi. Chci však říci tolik: tato neobyčejně tenká, slídovitá látka, která, jak přiznávám, obaluje celé tělo velryby, nemůže
být považována za kůži toho tvora, ale spíše za kůži kůže, možno-li
se tak vyjádřit. Vždyť by bylo prostě směšné tvrdit, že vlastní kůže
obrovité velryby je tenčí a křehčí nežli kůže novorozeněte. Ale již
o tom nemluvme.
Považujme tuk za kůži velryby; tato kůže u vorvaně neobyčejně
velkého vydá sto sudů tuku, a uvážíme-li, že množstvím či spíše
 347 
váhou je tento tuk jen třemi čtvrtinami, a ne celým obsahem obalu,
to už si můžeme udělat jakousi představu o ohromnosti této oživené
hmoty, když sama část pouhé její kůže vydá takový rybník tekutiny.
Počítáme-li, že deset sudů váží tunu, máme deset tun čisté váhy jen
ze tří čtvrtin velrybí kůže.
Viditelný povrch živého vorvaně není nejmenším z mnoha divů,
které u něho člověk nalézá. Téměř vždy je po celém těle křížem
krážem pokryt nesčetnými řadami rovných čar tak hustě, že se to
někdy podobá nejjemnější italské rytině, provedené linkovou manýrou. Ale nezdá se, že by byly vyryty na onu slídovitou vrstvičku,
nýbrž spíše touto látkou prosvítají, jako kdyby byly vyryty přímo na
tělo. Ale to ještě není všechno. Vněkterých případech, máme-li ostrý
a pozorný zrak, bývají tyto linky jako u skutečné rytiny jen podkladem pro kresbu docela jinou. Tyto kresby jsou hieroglyfické; totiž,
nazýváte-li ony tajemné znaky na stěnách pyramid hieroglyfy, je
toto slovo pravým výrazem pro náš případ. Moje spolehlivá paměť
si zvlášť dobře udržela vzpomínku na hieroglyfy jednoho vorvaně,
a tak jsem byl velmi překvapen deskou zobrazující staré indiánské
znaky, vytesané na pověstných hieroglyfických palisádách na březích horního Mississippi. Jako ony tajemné skály zůstávají nerozluštěny i velryby tajemně poznamenané. Tato zmínka o indiánských
skalách mi připomíná ještě něco jiného. Vedle všech ostatních jevů,
jež nacházíme na povrchu vorvaně, najdeme nezřídka na jeho zádech a ještě častěji na bocích stopy četných oděrek, nepravidelných
a nahodilých, které z valné části zničily pravidelné čárkování. Chtěl
bych říci, že ony skály na mořském pobřeží Nové Anglie, o nichž se
Agassiz domnívá, že jsou poznamenány prudkými drásavými nárazy obrovských plujících ledovců  rád bych řekl, že ty skály se po
této stránce jistě nemálo podobají vorvaňům. Rovněž se mi zdá, že
tyto jizvy na velrybě jsou patrně způsobeny nepřátelským dotekem
jiných velryb, neboť jsem je našel nejčastěji u velkých, vyspělých
velrybích býků.
Ještě několik slov o velrybí kůži neboli tuku. Jak už bylo řečeno,
trhá se z ní v dlouhých kusech zvaných pokrývkové pásy. Jako vět-
 348 
šina námořních výrazů je i tento název zvolen velmi šťastně a je
výrazný. Velryba je totiž opravdu do svého tuku zabalena jako do
skutečné pokrývky nebo přikrývky. Nebo, ještě lépe, jako by si přes
hlavu přehodila indiánský plášť poncho, který ji celou zahaluje.
Vtéto útulné pokrývce, obalující celé tělo, může mít velryba pohodlí
za každého počasí, ve všech mořích, ve všech ročních obdobích a ve
všech proudech. Jaký by byl osud, řekněme, takové grónské velryby
v mrazivých, ledových mořích na severu, kdyby ji nechránil tento
teploučký župan? Najdou se ovšem v severních ledových vodách
také jiné čilé ryby, ale to jsou, jak si nutno uvědomit, vaše studenokrevné ryby bez plic, jejichž útroby jsou vlastně ledničkami; tvorové, kteří se ohřívají ve stínu ledovce, jako se cestující v zimě ohřívá
v hostinci u ohně. Velryba, stejně jako člověk, má plíce a teplou krev.
Zmrazte jí krev, a zemře. Jak podivuhodné je proto  pokud si věc
takto nevysvětlíme  že tato velká obluda, která potřebuje tělesné
teplo tak nutně jako člověk, jak je to podivuhodné, že se cítí doma
právě v oněch arktických vodách, ponořena do nich po celý život
až po pysky, v místech, kde námořníci, spadnou-li náhodou přes
palubu, bývají často nalezeni po několika měsících kolmo zamrzlí
uprostřed ledového pole jako moucha v jantaru. Ještě více nás však
překvapí, když se dovíme, že krev polární velryby je teplejší než krev
černocha na Borneu v létě. Bylo to dokázáno pokusem.
Zdá se mi, že v tom je vidět, jak vzácnou předností je silná životnost jednotlivce, jak vzácně výhodné jsou silné stěny a jak vzácným
věnem je vnitřní prostornost. Ó člověče, obdivuj se velrybě a utvářej
se podle ní! Zůstávej také ty teplý mezi ledem. Žij také na tomto
světě, ale nepatři k němu. Buď chladný na rovníku a zachovej si tekutou krev u pólu. Jako ohromný svatopetrský dóm a jako ohromná
velryba zachovej si, ó člověče, za všech období svou teplotu.
Ale jak je to snadné a zároveň beznadějné, dávat tato pěkná naučení! Kolik staveb je tak klenutých jako dóm svatého Petra a jak
málo tvorů je tak obrovských jako velryba!
 349 
LXIX.
POHŘEB
Vytáhněte řetězy! Pusťte mrchu na záď!“
Obrovské kladkostroje už vykonaly svou povinnost. Oloupané
bílé tělo bezhlavé velryby svítí jako mramorový náhrobek. Ačkoli
změnilo barvu, neztratilo znatelně na objemu. Je dosud ohromné.
Pomalu odplouvá dál a dál, vodu kolem něho tříští a rozstřikují nenasytní žraloci a vzduch nad ním rozviřují dravým letem skřečící
ptáci, jejich zobáky se zabodávají jako samé proradné dýky do velryby. Ohromná, bílá, bezhlavá příšera pluje od lodi dál a dál a s každými několika yardy, o něž zůstává za námi, vzrůstá strašlivý lomoz,
jejž tropí ty čtverečné yardy žraloků a kubické yardy ptactva. Po
celé hodiny můžeme z lodi, téměř nehybné, pozorovat tuto příšernou podívanou. Pod jasnou a vlídnou azurovou oblohou, na klidné
hladině rozkošného moře, zametané rozmarnými vánky, pluje dál
a dále tato obrovská masa smrti, až se konečně ztratí v nedozírnu.
Je to přežalostný a nesmírně pitvorný pohřeb! Mořští supi jsou
všichni v bohabojném tmavém obleku, žraloci vzduchu jsou všichni
v obleku pečlivě černém nebo kropenatém. Jen málokterý by byl,
tuším, pomohl velrybě zaživa, kdyby toho snad byla potřebovala, ale
její pohřební hostiny se všichni velmi nábožně zúčastní. Ach, strašná
supí povaho pozemská, jíž není ušetřena ani nejmocnější velryba!
Ale to ještě není konec. Třebaže je tělo takto zhanobeno, mstivý
duch žije dál a vznáší se nad ním, aby zastrašoval. Kdykoli nějaká
bojácná válečná loď nebo zbloudilá loď výzkumná spatří z daleka
mrtvolu, když dálka sice zastírá hejna poletujících ptáků, ale přesto
ukazuje bílou masu plující na slunci a bílou spršku vody, stříkající
vysoko kolem ní, ihned bývá neškodná velrybí mrtvola zaznamenána třesoucími se prsty do lodního deníku  mělčiny, skály a útesy
v okolí; pozor! A napříště snad po celá léta se lodi tomu místu vyhýbají; přeskakují je, jako pošetilé ovce skáčí přes trávu, kde nic
není, poněvadž jejich vůdce tam kdysi skočil přes nastavenou hůl.
 350 
Tady je váš zákon precedentu. Tady jsou vaše užitečné tradice. Tady
je příběh vašeho tvrdohlavého přežívání starých věr vůbec nezakotvených na zemi, které se nyní ani nevznášejí ve vzduchu! To je
pravověrnost!
A tak velryba, jejíž velké tělo bývalo zaživa pravým postrachem
jejích nepřátel, ještě po smrti vyvolává svým duchem u mnohých
bezmocnou paniku.
Příteli, věříte v duchy? Jsou ještě jiní duchové, nežli je pověstné
londýnské strašidlo z ulice Cock-Lane, a ještě učenější lidé, nežli je
doktor Johnson, kteří v ně věří.
 351 
LXX.
SFINGA
Neměli bychom vynechat zmínku o tom, že dříve než jsme tělo leviatanovo úplně stáhli, oddělili jsme mu hlavu. Useknout vorvaňovi
hlavu je vědecký, anatomický výkon, jímž se zkušení velrybářští
chirurgové velmi pyšní, a mají proč.
Představte si, že velryba nemá nic, co by se právem dalo nazvat
krkem. Naopak, tam, kde se trup a hlava podle všeho spojují, právě
tam je velryba nejtlustší. Pamatujte také, že chirurg musí operovat
svrchu, že mezi ním a mrtvolou je nějakých osm nebo deset stop
a že je téměř skryta v měňavém, zvlněném a často vzbouřeném
a dorážejícím moři. Anezapomeňte, že za těchto nepříznivých okolností musí řezat mnoho stop hluboko do masa, nemůže jedinkrát
nahlédnout do řezu takto způsobeného, který se ustavičně svírá,
a při této podzemní práci se musí obratně vyhýbat všem přilehlým
a zakázaným částem a oddělit páteř přesně v určitém místě, právě
tam, kde vniká do lebky. Už se tedy nepodivíte Stubbovu vychloubání, že potřebuje jen deset minut k useknutí vorvaní hlavy?
Odříznutá hlava je zavlečena na záď a tam visí na laně, dokud
námořníci stahují trup. Jakmile skončí, vyzvednou hlavu na palubu,
jde-li o hlavu malé velryby, a tam ji beze spěchu zpracovávají. Ale
u leviatana úplně vyspělého to není možné, poněvadž vorvaní hlava
zabírá téměř třetinu celého jeho těla, a zplna zavěšovat takovou
tíhu, třebas má velrybářská loď obrovské kladkostroje, to by bylo
stejně nemožné, jako chtít zvážit holandskou stodolu na klenotnických vážkách.
Když jsme velrybu, ukořistěnou Pequodou, zbavili hlavy a tělo
oloupali, nadzdvihli jsme hlavu podle lodního boku  takže zpola vyčnívala z moře, a byla tak ještě do značné míry nadlehčována svým
rodným živlem. Loď, sténající námahou, nakláněla se k ní, stahována
obrovskou vahou upevněnou na dolním stožáru, a každé ráhno na
 352 
oné straně vyčnívalo nad vodu jako jeřáb. Krvácející hlava visela
u pasu Pequody jako obrovská hlava Holofernova u pasu Juditina.
Skončili jsme tento poslední úkol v poledne a námořníci sešli
dolů k obědu. Ticho zavládlo nad palubou nedávno hlučnou, ale
nyní opuštěnou. Mohutný, žhavý klid jako vesmírný žlutý lotos rozvinoval na moři šíř a šíř své nehlučné, nezměrné listy.
Po chvíli do toho ticha vyšel Achab ze své kajuty, sám. Prošel se
několikrát po zadní palubě, stanul, aby se podíval na bok, potom
přišel k závěsným řetězům, vzal Stubbův dlouhý rýč  zůstal tam
ještě po odříznutí velrybí hlavy  zabodl jej do spodní části masy
napolo zavěšené, jeho druhý konec vsunul pod paži jako berli a stál
tak opřen, pozorně upíraje oči na velrybí hlavu.
Byla to hlava černá a jakoby s kápí. Jak tu tak visela uprostřed
nesmírného klidu, podobala se sfinze na poušti. „Mluv, ty ohromná,
úctyhodná hlavo,“ zašeptal Achab, „i když tě nezdobí vous, vypadáš, jako bys byla zarostlá mechem. Mluv, mocná hlavo, a pověz
mi tajemství, které skrýváš! Ty ses potápěla nejhlouběji ze všech
potápěčů. Ty, hlavo, na kterou teď svítí shora slunce, pohybovala
ses až v základech tohoto světa. Tam, kde rezavějí nezaznamenaná
jména a loďstva, kde tlejí nevyřčené naděje a kotvy, tam, kde tato
fregata země je v strašlivém mezipalubí zatížena kostmi milionů
utonulých, tam, v oné hrozné vodní říši, byl tvůj domov. Tys byla
tam, kam se nikdy nedostane potápěčský zvon ani potápěč. Spalas
po boku mnoha plavců, jejichž matky ani nezdřímnou, a daly by
život za to, aby tam mohly ulehnout. Vidělas milence v objetí, když
vyskočili z hořící lodi. Srdce na srdci klesali pod vzbouřené vlny,
věrni sobě, i když je nebe snad zradilo. Vidělas zavražděného důstojníka, když ho piráti o půlnoci svrhli z paluby. Celé hodiny padal
do hlubší ještě půlnoci nenasytné propasti a jeho vrahové nerušeně
pluli dál  zatímco prudké blesky otřásaly sousední lodí, která mohla donést poctivého manžela do otevřené toužící náruče. Ó hlavo,
vidělas tolik, že by to i planety roztříštilo a připravilo Abrahama
o víru  a přece neřekneš ani slova!“
 353 
„Loď na obzoru!“ ohlásil vítězný hlas z vrcholku hlavního stožáru.
„Opravdu? Nu tak, to je potěšující,“ zvolal Achab, náhle se vzpřímil
a všechna bouřlivá mračna mu prchla z čela. „Takový živý výkřik za
mrtvého klidu by dovedl obrátit na víru i lepšího muže.  Kde je?“
„Tři čárky od pravoboku vpředu, pane, a míří s větrem k nám!“
„Čím dál tím líp, hochu. Kdyby tak svatý Pavel připlul tím směrem
a přinesl do mého bezvětří pěkný větřík! Ó přírodo, ó duše lidská!
Slovy nelze vyjádřit, kam až sahá řetěz vašich obdob! Ani nejmenší
živý atom se nepohne v hmotě, aby neměl svého lstivého dvojence
v mysli.“
 354 
LXXI.
PŘÍBĚH JEROBOAMŮV
Ruku v ruce se blížily loď a vítr. Vítr však byl rychlejší než loď a Pequod se brzy začala kolébat.
Ponenáhlu bylo lze dalekohledem rozeznat podle člunů a obsazených vrcholků stožárů, že je to loď velrybářská. Ale poněvadž
byla tak daleko na straně návětrné a hnala se mimo, jako by měla
namířeno do jiného loviště, nebylo naděje, že se s ní Pequod setká.
Vyvěsili proto signál a čekali, jaká bude odpověď.
Budiž tu řečeno, že jak lodi vojenského námořnictva, tak i lodi
amerického velrybářského loďstva mají každá svůj signál. Všechny
signály jsou zaznamenány do knihy se jmény příslušných lodí a každý kapitán tu knihu má. Proto se mohou velitelé velrybářských lodí
dosti snadno navzájem poznat na moři i na značnou vzdálenost.
Na signál Pequody odpověděl konečně signál z cizí lodi a podle
něho poznali, že je to loď Jeroboam zNantucketu. Natočila ráhna na
koso, zamířila k Pequodě, postavila se na závětrnou stranu a spustila
člun. Ten zakrátko přirazil. Když byl na Starbuckův rozkaz rozvinován žebřík, aby po něm mohl vystoupit kapitán přicházející na
návštěvu, tu onen cizinec zamával ze zádi člunu rukou na znamení,
že toho není vůbec třeba. Ukázalo se, že na Jeroboamu vypukla nebezpečná epidemie a že se její kapitán Mayhew obává, aby nenakazil
posádku Pequody. I když epidemie nepostihla kapitána a posádku
člunu a Jeroboam byl vzdálen na poloviční dostřel z pušky a mezi
lodí a námi se valilo a proudilo nenakazitelné moře a vzduch, přece
kapitán svědomitě zachovával úzkostlivou karanténu jako na souši
a rozhodně odmítl dostat se do přímého styku s Pequodou.
To však naprosto nevylučovalo, že bychom si nemohli pohovořit.
Zachovávaje vzdálenost několika yardů mezi sebou a lodí, dovedl
se člun Jeroboamu udržet občasným zaveslováním vedle Pequody,
která těžce brázdila vlny (poněvadž nyní vál velmi silný vítr) se
zvrácenou košovou plachtou; někdy ovšem náhlý útok velké vlny
 355 
zahnal člun poněkud dopředu, ale obratným veslováním jej opět
dostali do správné polohy. Obě strany spolu hovořily dál, ač byl
hovor tímto způsobem občas přerušován a někdy došlo k vyrušení
ještě docela jinému.
V člunu z Jeroboamu seděl u jednoho vesla muž, který se zdál
zjevem zvláštním i v tomto divokém velrybářském životě, kde každý jednotlivec svým způsobem přispívá k zajímavosti celku. Byl to
malý, sporý mladší muž s tváří úplně pokrytou pihami a s bujnými
plavými vlasy, zahalený v dlouhý, černokněžnicky střižený kabát
vybledlé ořechové barvy; plandavé rukávy měl na zápěstí ohrnuty.
Z očí mu vyzíralo hluboké, trvalé fanatické vytržení.
Sotva jsme ho zpozorovali, Stubb zvolal: „To je on! To je on! Ten
chvastoun v šosatém kabátě, co nám o něm vyprávěla posádka
z Town-Ho.“ Stubb tím myslil zvláštní příběh o Jeroboamu a jistém
muži z jeho posádky, který nedávno slyšel, když Pequod mluvila
s Town-Ho. Z tohoto vyprávění a podle toho, co jsme se dověděli
později, bylo zřejmé, že onen chvastoun získal podivuhodnou nadvládu téměř nade všemi na Jeroboamu. Jeho příběh byl tento:
Od mládí vyrůstal v bláznivé sektě kvakerů třesavců v Neskyeuně, kde byl velkým prorokem a při jejich bláznovských tajných schůzích několikrát sestoupil z nebe padacími dveřmi a oznamoval brzké otevření sedmé lahvičky, kterou nosil v kapse u vesty a která
neobsahovala střelný prach, nýbrž podle všeho opium. Když se ho
zmocnila podivná apoštolská touha, opustil Neskyeunu a odebral se
do Nantucketu, kde s příznačnou zchytralostí šílenců vzal na sebe
docela normální vzhled a nabídl se jako nováček na velrybářskou
výpravu Jeroboamu. Vzali ho. Sotva loď zmizela z dohledu země,
propuklo jeho šílenství jako povodeň. Prohlásil se za archanděla
Gabriela a poručil kapitánovi, aby skočil do moře. Vydal manifest,
jímž se prohlásil za osvoboditele ostrovů v moři a za generálního
vikáře celé Oceánie. Neústupná vážnost, s níž to oznamoval, temná a odvážná hra jeho neklidné, vzrušené obraznosti a všechny
nepřirozené hrůzy skutečné choromyslnosti, to spojenými silami
obestřelo Gabriela v očích většiny nevzdělané posádky ovzduším
 356 
posvátnosti. A co víc, báli se ho. Poněvadž takový námořník nebyl
na lodi nijak užitečný, zejména když odpíral pracovat, leda kdy se
mu zlíbilo, skeptický kapitán by se ho byl rád zbavil, ale sotva se
archanděl dověděl, že ho chce kapitán v prvním vhodném přístavu
vysadit, ihned otevřel všechny své zapečetěné lahvičky, zasvětiv loď
a celou posádku bezpodmínečnému zatracení, bude-li kapitánův
úmysl uskutečněn. Působil tak mocně na své učedníky mezi posádkou, že se nakonec hromadně dostavili ke kapitánovi a sdělili mu, že
ani jediný z nich nezůstane na lodi, bude-li Gabriel propuštěn. Proto
musel kapitán upustit od svého úmyslu. Mužstvo ani nedovolilo, aby
se s Gabrielem nějak špatně zacházelo, ať říkal nebo dělal cokoli,
a tak se stalo, že měl Gabriel na lodi úplnou volnost. Výsledkem toho
bylo, že archanděl skoro nedbal o kapitána a důstojníky. Od té doby,
co vypukla epidemie, měl ještě větší vliv, neboť prohlásil, že mor, jak
tomu říkal, je tu jen na jeho rozkaz a nemůže být zastaven, dokud se
mu nezlíbí. Námořníci, většinou ubožáci, se před ním plazili, někteří
mu podlízavě lichotili, a poslouchajíce jeho rozkazů, vzdávali mu
někdy osobní poctu jako bohu. Vypadá to neuvěřitelně, nicméně je
to pravda. Příběhy fanatiků nás ohromují ne tak bezmezným sebeklamem fanatika samého, jako spíše jeho bezmeznou schopností
klamat a očarovávat tolik jiných lidí. Ale je čas vrátit se k Pequodě.
„Nebojím se tvé epidemie, člověče,“ řekl Achab od zábradlí kapitánu Mayhewovi, který stál na zádi člunu. „Pojď na palubu.“
Gabriel teď vyskočil.
„Pomysli, pomysli na horečky, žloutenku a zimnici! Chraň se hrozného moru!“
„Gabrieli! Gabrieli!“ zvolal kapitán Mayhew, „buď musíš “ Ale
v tomto okamžiku prudká vlna vrhla člun daleko vpřed a její šum
pohltil slova.
„Viděls bílou velrybu?“ zeptal se Achab, když se člun vrátil.
„Pamatuj, pamatuj na svůj velrybářský člun, jak byl převrácen
a potopen! Střež se strašného ocasu!“
„Říkám ti znovu, Gabrieli, že “ člun zase vyletěl dopředu, jako
kdyby ho táhli démoni. Nějakou chvíli nikdo nepromluvil a zatím
 357 
proběhla kolem lodi řada bouřlivých vln, které se podle občasného
rozmaru moře jen valí, ale nezvedají. Povytažená hlava vorvaňova
sebou velmi prudce házela a bylo vidět, jak si ji Gabriel prohlíží se
znepokojením mnohem větším, než by slušelo jeho archandělství.
Po této přestávce kapitán Mayhew počal vyprávět chmurný příběh o Moby Dickovi. Byl však často přerušován Gabrielem, kdykoli
se ozvalo jeho jméno, i bláznivým mořem, které jako by s ním bylo
spolčeno.
Nedlouho po vyplutí z domova hovořila prý posádka Jeroboamu
s velrybářskou lodí, a ta ji spolehlivě poučila o existenci Moby Dicka
i o pohromě, kterou vorvaň způsobil. Gabriel se lačně chopil této
zprávy a varoval slavnostně kapitána, aby na bílou velrybu neútočil,
kdyby snad obludu spatřili. V svém šíleném tlachání prohlašoval,
že bílá velryba není nikdo menší než vtělený bůh třesavců; třesavci
mají úctu k autoritě. Když za rok za dva spatřily hlídky opravdu
Moby Dicka z vrcholků stožárů, první důstojník Macey zahořel touhou utkat se s ním. Poněvadž kapitán sám mu nechtěl odepřít příležitost, podařilo se Maceyovi přes veškeré archandělovo odsuzování
a varování přemluvit pět lidí, aby veslovali v jeho člunu. Odrazil
s nimi a po dlouhém, namáhavém veslování a mnoha neúspěšných
útocích se mu nakonec podařilo zabodnout pevně jedno železo do
bílé velryby. Gabriel zatím vystoupil na vrcholek hlavního stožáru,
mával zuřivě jednou rukou a chrlil proroctví o brzké zkáze rouhačů,
kteří napadli jeho božstvo. Když potom Macey stál na přídi člunu
a se vší bezohlednou energií svého kmene chrlil divoké výkřiky na
velrybu a vyvažoval zvednuté kopí ve snaze o úspěšný zásah, hle!
Z moře se zvedl široký bílý stín a rychlým vějířovým pohybem na
okamžik vzal veslařům dech. V mžiku byl nešťastný důstojník, plný
dravosti, vržen do vzduchu a dlouhým obloukem dopadl do moře ve
vzdálenosti asi padesáti yardů. Ani tříska nebyla poškozena, veslařům nebyl zkřiven ani vlásek na hlavě, ale důstojník navždy utonul.
Nutno tu ovšem poznamenat, že z osudných nehod při lovu vorvaňů bývá takovéto neštěstí stejně časté jako jiná. Někdy není zraněn nikdo než muž, který je takto zahuben; častěji se utrhne příď
 358 
nebo zvýšený stupínek, na kterém stojí velitel člunu, a provází jeho
tělo. Ale ze všeho nejpodivnější je okolnost, že nejednou bylo tělo
vyloveno, a nenašli na něm jedinou známku násilí, přestože byl muž
dokonale mrtev.
Celé neštěstí i pád Maceyova těla bylo zřetelně vidět z lodi. Pronikavým výkřikem: „Lahvička, lahvička!“ odradil Gabriel vyděšenou
posádku člunu od dalšího pronásledování velryby. Tato strašná událost zvýšila vliv archandělův, poněvadž se jeho důvěřiví stoupenci
domnívali, že ji výslovně předpověděl, a nevěřili, že prorokoval jen
mlhavě, což by dovedl kdokoli, a že přitom náhodou trefil jeden
z mnoha možných cílů v širokém okruhu. Na lodi z něho měli nevýslovný strach.
Když Mayhew skončil vyprávění, Achab se ho tak vyptával, že si
cizí kapitán nemohl odepřít otázku, nemá-li Achab v úmyslu lovit
bílou velrybu, kdyby se naskytla příležitost. Na to Achab odpověděl:
„Ano.“ Gabriel hned znovu vyskočil, upřeně se díval na starého muže
a prudce zvolal, ukazuje prstem dolů: „Pamatuj, pamatuj na rouhače, je mrtev a tam dole v hlubinách!  Chraň se rouhačova konce!“
Achab se lhostejně odvrátil a potom řekl Mayhewovi: „Kapitáne,
právě jsem si vzpomněl na pytel sdopisy. Je vněm dopis pro jednoho
tvého důstojníka, nemýlím-li se. Starbucku, prohlédni ten pytel.“
Každá velrybářská loď s sebou bere množství dopisů pro různé
lodi; jejich doručení osobám, kterým jsou adresovány, závisí na pouhé náhodě, že se s nimi setká na některém ze čtyř oceánů. Většina
dopisů nikdy není doručena adresátům a mnohé jsou doručeny,
teprve když dosáhly stáří dvou, tří nebo i více let.
Starbuck se brzy vrátil s dopisem v ruce. Obálka byla žalostně
zmačkaná, vlhká a pokrytá smutnou, skvrnitou zelenou plísní, poněvadž ležela v tmavé zásuvce v kajutě. Sama smrt by mohla doručit
takový dopis.
„Nemůžeš to přečíst?“ zvolal Achab. „Dej mi ho, člověče. Ano,
ano, je to jen nezřetelná škrabanice  ale co je tohle?“ Zatímco dopis
luštil, Starbuck vzal dlouhou násadu z rýče a nožem lehce nařízl její
 359 
konec, aby mohli dopis vsunout do štěrbiny a podat do člunu tak,
aby se nemusel přiblížit k lodi.
Achab zatím držel dopis v ruce a slabikoval: „Pan Har- ano, pan
Harry (ženská nevypsaná ruka  sázím se, že je to mužova manželka), ano, pan Harry Macey, loď Jeroboam: vždyť je to Macey, a ten
je mrtev.“
„Chudák, chudák; a je to od jeho ženy,“ povzdychl Mayhew. „Ale
dej mi jej!“
„Ne, nech si ho sám!“ zvolal Gabriel na Achaba. „Ty půjdeš brzy
tou cestou.“
„Zalkni se kletbami!“ zařval Achab. „Kapitáne Mayhewe, přiraz
trochu a vezmi si jej.“ Vzal osudný dopis ze Starbuckových rukou,
zasunul jej do štěrbiny v tyči a podával jej do člunu. Když to učinil,
veslaři v očekávání přestali veslovat a člun byl trochu unášen k zádi
naší lodi, takže se dopis jako z učarování octl náhle v dosahu Gabrielovy lačné ruky. V mžiku se ho chopil, popadl nůž, nabodl na něj
dopis a vrhl jej takto zatížený zpátky na loď. Dopadl k Achabovým
nohám. Potom Gabriel zavřískl na své kamarády, aby zabrali vesly,
a rebelující člun rychle odrazil od Pequody.
Když se po této mezihře námořníci zase ujali své práce na pokrývce velryby, dělali narážky na mnohé zvláštnosti toho podivného
příběhu.
 360 
LXXII.
OPIČÍ ŠŇŮRA
Při lomozném rozsekávání a zpracovávání velryby musí mužstvo
posádky často přebíhat z přídě na záď. Hned je třeba pomocníka
tady, hned zas chtějí někoho jinde. Nikdo nemůže zůstat stále na jednom místě, protože je třeba udělat všechno všude najednou. Podobně se vede i tomu, kdo se snaží vylíčit tyto výjevy. Musíme se nyní
trochu vrátit. Už jsme řekli, že při prvním záseku do zad velryby se
hák na tuk vsunuje do zvláštní díry vysekané rýči důstojníků. Ale
jak se věc tak nemotorná a těžká, jako je hák, do oné díry upevňuje?
Zasadil jej tam můj důvěrný přítel Kvíkveg, který měl jako harpunář
povinnost sestoupit kvůli tomu na hřbet obludy. Vpřemnohých případech však okolnosti vyžadují, aby harpunář zůstal na velrybě,
dokud se neskončí celé odlupování nebo odkrajování. Podotýkám,
že velryba je skoro celá ponořena, až na ony části, které se právě
zpracovávají. Tam dole tedy, nějakých deset stop pod úrovní paluby,
zmítá se chudák harpunář zpola na velrybě, zpola ve vodě, jak se
ohromná masa pod ním otáčí jako kolo šlapacího mlýna. Při této
příležitosti Kvíkveg vystupoval ve skotském úboru  měl košili a ponožky  v nichž se, aspoň mému zraku, jevil neobyčejně výhodně,
a nikdo neměl lepší příležitost ho pozorovat, jak hned uvidíme.
Poněvadž jsem byl divochovým veslařem, to jest osobou, která
sedí v člunu hned za harpunářem (u druhého vesla od přídě), bylo
mou radostnou povinností, abych ho opatroval, když provádí tento
obtížný úkol, při němž se plazí po čtyřech na hřbetě mrtvé velryby.
Viděli jste italské kluky s kolovrátkem, jak drží poskakující opičku
na dlouhém provázku? Právě tak, stoje nad srázným bokem lodi,
držel jsem Kvíkvega dole na moři provazem, který se v rybářství
odborně nazývá opičí šňůra; ta byla přivázána k silnému pruhu
plachtoviny, jímž byl divoch opásán.
Bylo to zábavně nebezpečné zaměstnání pro nás pro oba. Než
budeme pokračovat, je nutno říci, že opičí šňůra byla upevněna
 361 
na obou koncích: ke Kvíkvegovu širokému pásu z plachtoviny
a k mému úzkému pásu koženému. A tak jsme byli na čas spojeni,
abychom spolu snášeli dobré i zlé, a kdyby se chudák Kvíkveg tak
potopil, že by už nevyplaval, potom jak zvyk, tak čest vyžadovaly,
abych nepřeřízl šňůru, ale dal se za ním stáhnout do vody. Takto nás
tedy pojila jakási prodloužená šňůra siamských dvojčat. Kvíkveg byl
mým neodlučitelným dvojčetem a já jsem se nemohl nijak zbavit
nebezpečných závazků, které mi ukládalo toto konopné pouto.
Chápal jsem svou situaci tak vážně a metafyzicky, že jsem při
bedlivém hlídání jeho pohybů zřetelně poznával, že má vlastní osobnost s ním teď splynula v akciovou společnost dvou; má svobodná
vůle byla smrtelně zasažena a jeho přehmat nebo neštěstí by mohlo
i mne nevinného strhnout nezaslouženě do zkázy a smrti. Proto
jsem tady v tom viděl jakési mezivládí Prozřetelnosti; vždyť její
nestranná spravedlnost by byla nikdy nemohla schválit tak velké
bezpráví. A uvažuje o tom ještě dále  zatímco jsem chvílemi vytahoval Kvíkvega mezi velrybou a lodí, která hrozila rozdrtit jej na
kaši  uvažuje ještě dál, dospěl jsem k názoru, že se mé postavení
přesně podobá situaci každého dýchajícího smrtelníka, jenom s tím
rozdílem, že ve většině případů on tak či onak bývá v tomto siamském spojení s mnoha jinými smrtelníky. Položí-li se váš bankéř,
jste hotov; pošle-li vám lékárník v pilulkách omylem jed, zemřete. Pravda, namítnete možná, že při nesmírné opatrnosti můžete
snad těmto a rozmanitým jiným neštěstím v životě uniknout. Ale
ať jsem dohlížel na Kvíkvegovu opičí šňůru jakkoli pozorně, někdy
jí trhl tak, že jsem div nesklouzl do moře. Také jsem nijak nemohl
zapomenout, že kdybych dělal nevím co, přece ovládám jen jeden
konec provazu.15
Již jsem podotkl, že jsem musel často trhnutím vyzvednout chudáka Kvíkvega, když při stálém otáčení velryby a kymácení lodi
15  Opičí šňůra bývá na všech velrybářských lodích, ale jen na Pequodě byla
opička a její ochránce k sobě připoutáni. Toto zlepšení původního zvyku nezavedl nikdo menší než Stubb; chtěl tak zajistit harpunáři v nebezpečí záruku, že
jeho strážce ho bude věrně a bděle opatrovat.
 362 
někdy zapadl mezi velrybu a loď. Rozdrcení však nebylo jediným
nebezpečím, v kterém se ocital. Žraloci se nedali odstrašit nočním
masakrem; znovu a mocněji lákáni krví dříve uzavřenou v mrtvém
těle, která z něho teď začala prýštit  zuřiví žraloci se hemžili kolem
jako včely v úlu.
A právě uprostřed nich byl Kvíkveg. Často je odkopl nohama.
Je opravdu neuvěřitelné, že žralok, jinak nevybíravý masožravec,
málokdy se dotkne člověka, láká-li ho taková kořist, jako je mrtvá
velryba.
Přesto však možno věřit, že bylo jen rozumné ostře je pozorovat, když si tak dravě pochutnávali. Proto měl Kvíkveg ještě jinou
ochranu kromě opičí šňůry, kterou jsem občas trhl, abych odtáhl
chudáka kamaráda z příliš blízkého sousedství žraločí tlamy zvlášť
zuřivé. Taštego a Dagů, zavěšení na jednom z lešení po boku lodi,
ustavičně mávali nad jeho hlavou párem ostrých velrybářských rýčů
a pobíjeli tolik žraloků, kolik jich jen mohli zasáhnout. Toto jejich
konání bylo dozajista velmi nezištné a blahovolné a připouštím, že
měli s Kvíkvegem nejlepší úmysly, jenže při nadměrné horlivosti,
s níž mu chtěli pomoci, i z toho důvodu, že jak Kvíkveg, tak žraloci
byli občas napolo ukryti vodou krvavě zkalenou, mohly pak jejich
nevybíravé rýče mnohdy amputovat spíše nohu než ocas. Ale chudák Kvíkveg, hekající a lopotící se s velkým železným hákem  chudák Kvíkveg se patrně modlil jen k Jojovi a život poroučel do rukou
svých bohů.
Dobrá, dobrá, drahý kamaráde a blíženče, uvažoval jsem, když
jsem přitahoval a uvolňoval šňůru při každém vzedmutí moře, co
na tom celkem záleží? Což nejsi výtečným obrazem každého člověka, nás všech v tomto velrybářském světě? Neprozkoumaný oceán,
na který se díváš, je život. Žraloci jsou tvoji nepřátelé, rýče  tvoji
přátelé; a mezi těmi žraloky a rýči, ubohý hochu, jsi v pěkné kaši!
Ale odvahu! Chystají ti něco dobrého, Kvíkvegu. Neboť ve chvíli,
kdy se vysílený divoch se zmodralými rty a očima podlitýma krví
konečně vyšplhá po řetězu a zastaví se nad lodním bokem  teče
z něho a chvěje se proti své vůli  v tu chvíli k němu přistoupí ste-
 363 
ward a s dobromyslným, utěšujícím pohledem mu podává  co?
Trochu horkého koňaku? Ne! podává mu  nebesa!  sklenici vlažného zázvorového čaje!
„Zázvor? Cítím opravdu zázvor?“ ptal se podezíravě Stubb, přistupuje blíže. „Ano, to je jistě zázvor,“ pravil, nahlížeje do netknuté dosud sklenice. Chvíli postál, jako by nevěřil svým očím, potom
klidně přikročil k užaslému stewardovi a pomalu říkal: „Zázvor?
Zázvor? Budeš tak laskav, pane stewarde, a povíš mi, jakou přednost
má zázvor? Zázvor! Je snad zázvor nějaký druh paliva, kterého, pane
stewarde, užíváš, abys zažehl oheň v tomhle lidojedovi, třesoucím
se zimou? Co, uďábla, je zázvor?  kamenné uhlí?  palivové dříví? 
zápalky?  troud?  střelný prach?  Povídám, co je k čertu zázvor,
že tadyhle chudáku Kvíkvegovi nabízíš sklenici zázvorové břečky!“
„V tomhle má jistě prsty nějaká záludná abstinentní společnost,“
dodal náhle a přistoupil k Starbuckovi, jenž právě přišel z přídě. „Podívejte se na tu břečku, pane! Čichněte k ní, prosím!“ Potom, pozoruje důstojníkův obličej, dodal: „Pane Starbucku, tento steward měl
tu drzost, že takovou medicínu nabídl Kvíkvegovi právě teď, když
se vrátil z velryby. Cožpak je steward nějaký lékárník? A ostatně,
smím-li se zeptat, je tohle pravý lék, kterým lze vdechnout znovu
život do člověka napolo utopeného?“
„Myslím, že ne,“ odpověděl Starbuck, „je to pěkná brynda.“
„No počkej, stewarde,“ zvolal Stubb, „já tě naučím, jak léčit harpunáře! Žádné tvé lékárnické lektvary! Chceš nás otrávit, co? Dals
nás pojistit na život a teď nás chceš všechny otrávit a shrábnout
peníze, viď?“
„To já neudělal,“ zvolal steward, „to teta Charita přinesla ten zázvor na loď a nařídila mi, abych harpunářům nikdy nedával žádné
lihoviny, ale jen tuhle zázvorovku  jak tomu říkala.“
„Zázvorovku! Ty zázvorový darebáku! Tu máš a utíkej pěkně do
skříně a přines něco lepšího. Doufám, že nedělám nic špatného,
pane Starbucku! Je to kapitánův rozkaz  grog pro harpunáře na
velrybě.“
„Správně,“ odpověděl Starbuck, „ale už ho nebij, radši “
 364 
„Ach, já nikomu neublížím, když udeřím, leda když udeřím velrybu nebo něco takového. Ale ten chlapík je lasička. Co jste chtěl
říci, pane?“
„Jen tohle: Jdi s ním dolů a vezmi si sám, co potřebuješ.“
Když se Stubb znovu objevil, měl v jedné ruce tmavou láhev
a v druhé jakousi krabici na čaj. Láhev obsahovala silnou kořalku
a podal jí Kvíkvegovi. Krabice byla dar tety Charity a byla radostně
věnována vlnám.
 365 
LXXIII.
STUBB A FLASK
ZABIJÍ GRÓNSKOU VELRYBU
A POTOM O NÍ ROZMLOUVAJÍ
Nesmíme zapomenout, že po celý ten čas nám visela po boku Pequody obrovská hlava vorvaňova. Musíme ji tam nechat viset, dokud
se nenaskytne příležitost, abychom se jí zabývali. Pro tuto chvíli
spěchají jiné věci a jediné, co nyní pro tu hlavu můžeme udělat, je
prosit nebe, aby kladkostroj vydržel.
Za uplynulou noc a za dopoledne Pequod pomalu doplula na
moře, které občasnými plochami žlutého planktonu dávalo neobvyklé znamení, že jsou nablízku grónské velryby, druh leviatanů,
o kterých by jen málokdo předpokládal, že v tuto roční dobu budou
někde poblíž. Ačkoli všichni námořníci obyčejně pohrdali lovem
těchto nižších tvorů a třeba Pequod vůbec neměla za úkol je lovit,
a přestože jsme jich u Crozetských ostrovů mnoho minuli a nespustili člun, přece nyní, když jsme přivlekli k lodi vorvaně a zbavili ho
hlavy, k obecnému překvapení jsme uslyšeli, že onoho dne má být
chycena grónská velryba, naskytne-li se příležitost.
Dlouho jsme na to nemuseli čekat. Na závětrné straně spatřila
hlídka vysoké vodotrysky. Dva čluny, Stubbův a Flaskův, byly vyslány na lov. Vzdalovaly se čím dál víc, až konečně se téměř ztratily
z dohledu i hlídkám na stožárech. Náhle však hlídky spatřily v dálce
obrovskou hromadu rozbouřené bílé vody a brzy potom zazněla ze
stožárů zpráva, že jeden nebo oba čluny se jistě zachytily. Po nějaké
době bylo zřetelně vidět, jak velryba vleče čluny přímo k lodi. Obluda se dostala tak blízko ke kýlu, že se nejprve zdálo, že se chystá
něco zlého. Náhle se však potopila víříc vodu asi patnáct yardů od
lodi a úplně nám zmizela z očí, jako kdyby se potopila pod kýl. „Odříznout, odříznout!“ křičeli z lodi do člunů, neboť se na okamžik
zdálo, že strašlivou prudkostí narazí na bok lodi. Ale čluny měly
 366 
ještě dost provazce v bubnech, a protože se velryba nepotápěla příliš rychle, rozvinovaly provazec a přitom se vší silou snažily dostat
před loď. Po několik minut byl tento zápas nesmírně kritický, neboť
zatímco muži stále popouštěli napjatý provazec jedním směrem,
veslovali stále směrem opačným, takže jim hrozilo, že budou v tom
protichůdném úsilí potopeni. Ale jim šlo pouze o to, aby postoupili
jen o několik stop, a nepovolili, dokud se jim to nepodařilo. Vtom
už jsme pocítili prudký otřes, letící podél kýlu jako blesk, a napjatý
provazec, otírající se o spodek lodi, vynořil se náhle pod její přídí;
třásl se a pleskal o vodu a tak prudce se oklepával, že kapky dopadaly na vodu jako střípky skla. Velryba za lodí se zatím také vynořila
a čluny se mohly opět volně pohybovat. Vysílená velryba teď zmírnila rychlost, změnila slepě směr a plovala kolem zádi lodi, táhnouc
oba čluny za sebou, takže takto opisovaly úplný kruh.
Čluny se přitahovaly blíž a blíže, až byly velrybě těsně po bocích.
Stubb odpovídal Flaskovi na každou jeho ránu kopím novou ranou.
Tak zuřila kol dokola Pequody bitva a množství žraloků, kteří dříve
obeplouvali mrtvolu vorvaně, spěchalo k čerstvé krvi, právě prolévané, a hltavě pilo z každé nové rány, jako pili dychtiví Izraelité
u pramenů vytryskujících ze skály, do níž bylo udeřeno.
Konečně její vodotrysk zhoustl a velryba se po hrozném převracení a vrhnutí obrátila mrtva na záda.
Zatímco oba velitelé člunů upevňovali provazy k ocasním ploutvím a ještě jinak připravovali mrtvolu k vleku, rozpředl se mezi nimi
tento rozhovor:
„Rád bych věděl, co chce starý s tímhle kusem zkaženého sádla,“
řekl Stubb, rozmrzelý při pomyšlení, že se musí zabývat leviatanem
tak nedůstojným.
„Co s ním chce?“ opakoval Flask, stáčeje zbývající zásobní šňůru
do přídě člunu. „Neslyšel jsi, že loď, která jednou měla na pravoboku hlavu vorvaně a současně na levoboku hlavu grónské velryby,
neslyšel jsi, Stubbe, že taková loď se nikdy nemůže překotit?“
„Proč ne?“
 367 
„To nevím, ale slyšel jsem, když to povídal ten gumigutový duch
Fedallah, a ten ví všechno o lodních kouzlech, jak se zdá. Někdy si
však myslím, že jeho kouzla nakonec lodi nepřinesou nic dobrého.
Ten chlapík se mi, Stubbe, vůbec nezamlouvá. Všiml sis, Stubbe, že
ten jeho Špičák vypadá jako hadí hlava?“
„Nevšímej si ho! Já se na něho nikdy ani nepodívám. Naskytne-li
se mi někdy za tmavé noci příležitost a on bude stát přímo u zábradlí a nikdo jiný tam nebude, pak  podívej se semhle, Flasku“ 
a zvláštním pohybem obou rukou ukázal na moře  „ano, to udělám!
Flasku, já si myslím, že ten Fedallah je přestrojený ďábel. Věříš snad
té povídačce, že byl ukryt na lodi? Říkám ti, je to ďábel. Jeho ocas
nevidíš jen proto, že jej schovává. Myslím, že jej nosí stočený v kapse. Hrom aby ho zabil! Když tak o tom mluvím, napadá mi, že stále
žádá o cupaninu na vycpání špiček u bot.“
„Spí v botách, co? Nemá vůbec žádné visuté lůžko. Ale v noci jsem
ho viděl ležet ve svinutém lanu.“
„Otom nepochybuji, a dělá to pro ten svůj zatracený ocas. Svinuje
ho, víš, do smyčky lana.“
„Co to s ním náš starý pořád má?“
„Patrně jde o nějakou výměnu nebo obchod, myslím.“
„Obchod?  Jaký?“
„Inu, víš, starý se pevně rozhodl dostat bílou velrybu a ten ďábel
se snaží vlichotit se mu a vylákat na něm jeho stříbrné hodinky
nebo jeho duši nebo něco takového, a potom mu vydá Moby Dicka.“
„Nepovídej! To jen vtipkuješ, Stubbe! Jak by to Fedallah dokázal?“
„Nevím, Flasku, ale řeknu ti, ďábel je zvláštní chlapík a mazaný,
to mi věř! Vypravuje se, že se jednou zatoulal na starou admirálskou
loď, a mrskaje ocasem ďábelsky nenuceně a elegantně, zeptal se,
je-li starý pán doma. Nu, byl doma a otázal se, čeho si čert přeje.
Ďábel zadupal kopyty a popuzeně řekl: ‚Chci Jana.‘ ‚Nač?‘ zeptal se
starý pán. ‚Co je ti po tom? osopil se naň ďábel rozlíceně, ‚chci ho
k něčemu použít.‘ ‚Vezmi si ho,‘ řekl starý pán  a přisámbůh, Flasku,
nenakazil-li ďábel Jana asijskou cholerou, nežli s ním byl hotov, pak
 368 
tuhle velrybu spolknu najednou. Ale dej dobrý pozor! Ještě s tím nejsi hotov? Nu tak, vesluj dopředu a zavlečeme velrybu na bok lodi.“
„Myslím, že si pamatuji něco podobného tomu, cos vyprávěl,“
řekl Flask, když konečně oba čluny postupovaly se svým břemenem
k lodi, ale nemohu si vzpomenout, kde jsem to slyšel.“
„Otřech Španělech? Dobrodružství těch tří krvežíznivých pirátů?
Četls to, Flasku? Myslím, že ano.“
„Ne, takovou knihu jsem nikdy neviděl, ale slyšel jsem o ní. Řekni
mi, Stubbe, myslíš si, že ďábel, o kterém jsi právě mluvil, byl tentýž,
který podle tebe je teď na palubě Pequody?“
„Jsem já tentýž člověk, který pomáhal zabít tuhle velrybu? Cožpak ďábel nežije věčně? Kdo to jakživ slyšel, že by ďábel zemřel?
Viděls už někdy, že by některý farář nosil smutek po ďáblovi? Má-li
ďábel klíč, aby se dostal do admirálovy kajuty, myslíš, že nemůže
prolézt světlíkem? Nu, co tomu říkáš, pane Flasku?“
„Kolik myslíš, že je tomu Fedallahovi let, Stubbe?“
„Vidíš tamhle ten hlavní stožár?“ pravil, ukazuje k lodi, „tak to je
jednička. A teď vezmi všechny obruče ze skladiště Pequody a seřaď
je pěkně za ten stožár jako nuly, rozumíš; tak, a to ještě ani zdaleka
nebude Fedallahovo stáří. Ani všichni bednáři na světě by nedovedli
sehnat tolik obručí, aby nadělali dost nul.“
„Podívej se, Stubbe, před chvílí ses myslím trochu vychloubal,
že bys chtěl hodit Fedallaha do moře, kdyby se ti naskytla vhodná
příležitost. Je-li však opravdu tak starý, jak naznačují všechny ty
tvé obruče, a má-li žít věčně, řekni mi, co by to pomohlo, hodit ho
přes palubu?“
„Aspoň ho pořádně zkoupat.“
„Vždyť by vylezl zpátky.“
„Hodil bych ho tam znova a koupal bych ho pořád.“
„Což kdyby on si usmyslil vykoupat tebe  ano, a utopit tě  co
potom?“
„To bych ho rád viděl, kdyby se o to pokusil! Tak bych mu zbouloval obličej, že by se hezky dlouho neopovážil ukázat ho v admirálově
kajutě, neřku-li tam dole na nejspodnější palubě, kde žije, a tady na
 369 
horních palubách, kde se tak často plíží. Zatracený ďábel! Tak ty si
myslíš, Flasku, že já se toho ďábla bojím? Kdo jiný se ho bojí než
ten starý pán, který se neopováží ho polapit a hodit ho do dvojitých
pout, jak zasluhuje, a radši ho nechá obcházet a unášet lidi? Ano,
dokonce s ním podepsal smlouvu, že všechny lidi, které čert unese,
pro něho upeče. To je potom pán!“
„Myslíš, že Fedallah chce unést kapitána Achaba?“
„Jestli si to myslím? Brzy se to dovíš, Flasku. Ale teď ho budu
dobře hlídat, a kdybych uviděl, že se děje něco podezřelého, pěkně
ho chytnu za krk a řeknu: Podívej se, Belzebube, to neuděláš! Bude-li se vzpírat, tak mu na mou duši hrábnu do kapsy pro ocas, ten
přidělám na vratidlo a budu točit a zvedat, až se mu ocas utrhne od
těla  víš, a až potom uvidí, jaký mu zbyl mizerný pahýl, myslím, že
pěkně zmizí a nebude už mít ani to chabé uspokojení, že cítí oháňku
mezi nohama.“
„A co s tím ocasem uděláš, Stubbe?“
„Co s ním udělám? Prodám ho jako bič na voly, až se vrátíme
domů. Co taky s ním?“
„Myslíš to doopravdy, co říkáš a cos říkal předtím, Stubbe?“
„Myslím, nemyslím, už jsme u lodi.“
Z lodi volali na čluny, aby zatáhli úlovek na levobok, kde už připravovali řetězy a jiné nářadí k zajištění velryby.
„Neříkal jsem ti to?“ ozval se Flask. „Ano, brzy uvidíš, že hlava
téhle grónské velryby bude vyzvednuta naproti hlavě vorvaní.“
Zakrátko se ukázalo, že Flask měl pravdu. Jestliže se předtím
Pequod příkře klonila k vorvaní hlavě, teď, když se obě hlavy vyvážily, loď se narovnala. Můžete si snadno představit, že byla řádně
zatížena. Stejně tak, když proniknete do podstaty učení Lockova,
přikloníte se k tomu směru; ale pusťte se potom do filozofie Kantovy, a poletíte zase zpět; jenže vám přitom bude tuze bídně. Takto
některé mysli neustále vyrovnávají svůj člun. Ach, vy bláhoví, hoďte
všechny ty pobuřující hlavy přes palubu a poplujete lehce a správně!
Při zpracovávání těla grónské velryby, když je upevněno podél
lodi, dochází k stejným předběžným opatřením jako u vorvaně.
 370 
Jenže hlava vorvaně se odřízne celá, kdežto u grónské velryby se
pysky a jazyk oddělí zvlášť a vyzvednou na palubu se všemi dobře
známými černými kosticemi, přirostlými k takzvané koruně. Tentokrát však jsme neučinili nic podobného. Zdechliny obou velryb
jsme pustili za záď, takže se loď, obtížená hlavami, nemálo podobala
mule nesoucí dva velmi těžké košíky.
Zatím Fedallah klidně prohlížel hlavu grónské velryby a zalétal
ustavičně zrakem od hlubokých vrásek na ní k čarám na své ruce.
Achab náhodou stál tak, že Pársí Fedallah zabíral jeho stín. Měl-li
Pársí vůbec nějaký stín, zdálo se, že splývá se stínem Achabovým
a prodlužuje jej. Posádka se lopotila a pronášela o všem, co se dělo,
divoké názory.
 371 
LXXIV.
HLAVA VORVANĚ —
Z HLEDISKA SROVNÁVACÍHO
Zde tedy jsou dvě velké velryby a jejich hlavy leží vedle sebe. Přistupme k nim a dejme i my hlavy dohromady.
Z velkého řádu foliových leviatanů jsou vorvaň a velryba grónská
daleko nejpozoruhodnější. Jsou to jediné velryby, na které člověk
pořádá pravidelný lov. Pro Nantuckeťana jsou to dvě krajnosti všech
známých velrybích odrůd. Vnější rozdíl mezi nimi je nejpatrnější na
hlavě, a protože v této chvíli visí hlavy obou velryb z boků Pequody
a my můžeme pohodlně přecházet od jedné k druhé  máme to jen
přes palubu  rád bych věděl, kde by se nám naskytla lepší příležitost k praktickému studiu cetologie nežli tady.
Především je nápadný celkový protiklad mezi oběma hlavami.
Obě jsou nesporně mohutné, ale vorvaní hlava je jistým způsobem
matematicky symetrická  to hlava grónské velryby žalostně postrádá. Hlava vorvaně je osobitější. Podíváte-li se na ni, chtěj nechtěj
přiznáte vorvaňovi nesmírnou nadřazenost, pokud jde o celkovou
důstojnost. V našem případě je ta důstojnost ještě zvýšena zbarvením hlavy, na vršku šedě stříkané, což svědčí o pokročilém věku
a velké zkušenosti. Zkrátka, je to vorvaň, kterému velrybáři odborně
říkají „velryba šedohlavá“.
Všimněme si toho, čím se ty hlavy liší nejméně  totiž obou nejdůležitějších orgánů, očí a uší. Po straně hlavy daleko vzadu a nízko
dole, blízko úhlu obou velrybích čelistí, spatříte konečně po bedlivém hledání oko bez brv, o kterém byste si řekli, že je to oko hříběte;
tak zcela neúměrné je obrovským rozměrům hlavy.
Z této zvláštní bočné polohy očí vysvítá, že velryba nikdy nemůže
vidět předmět, který je přímo před ní, ani předmět přesně za ní.
Stručně řečeno, umístění velrybích očí odpovídá umístění lidských
uší, a můžete si sami představit, jak by se vám vedlo, kdybyste museli pozorovat předměty bočně ušima. Zjistili byste, že máte rozhled
 372 
pouze asi třicet stupňů dopředu od přímé zorné linie bočné a asi
třicet stupňů dozadu. Kdyby váš úhlavní nepřítel kráčel přímo proti
vám s napřaženou dýkou za bílého dne, nemohli byste ho vidět o nic
lépe, než kdyby se kradl za vámi zezadu. Prostě, měli byste takřka
dvoje záda; ale zároveň také dvě čela (boční čela), neboť co vlastně
tvoří čelo člověka, když ne jeho oči?
Dále: u většiny jiných zvířat, na která se teď rozpomínám, jsou oči
postaveny tak, aby nepozorovaně slučovaly svou zrakovou schopnost a vytvářely tak v mozku obraz jeden, a ne dva, kdežto ta zvláštní
poloha velrybích očí, účinně od sebe oddělených mnoha kubickými
stopami pevné hlavy, jež mezi nimi ční jako velká hora oddělující
dvě jezera v údolích, ta poloha zajisté úplně rozlučuje vjemy, které
zprostředkuje každý ten smyslový orgán samostatně. Proto velryba jistě vidí jeden zřetelný obraz na této straně a druhý zřetelný
obraz na straně opačné, ale všechno mezi tím je pro ni jen čirá tma
a prázdnota. Dalo by se vlastně říci, že člověk se dívá do světa ze
strážní budky dvěma spojenými posuvnými tabulkami, které tvoří okno. U velryby jsou tyto tabulky zasazeny samostatně, takže
jsou to vlastně okna dvě, ale výhled z nich je žalostně omezen. Tuto
zvláštnost velrybích očí nutno mít při lovu stále na mysli. Čtenář si
ji musí při pozdějších událostech připomenout.
Jak vlastně velryba vidí  z toho by mohl být zajímavý hlavolam,
ale my se musíme spokojit jen náznakem. Pokud jsou lidské oči
otevřeny za světla, vidění je bezděčné, to jest, nemůžeme zabránit,
abychom mechanicky neviděli všechny předměty před sebou. Přesto však zkušenost každého poučí, že sice může jedním pohledem
zběžně obsáhnout množství věcí, ale je pro něho zcela nemožné
zkoumat pozorně a zevrubně dvě věci najednou  ať jsou sebevětší
nebo sebemenší  i když leží třeba vedle sebe a dotýkají se. Oddělte
však tyto dva předměty a obklopte každý kruhem hluboké temnoty;
máte-li jeden z nich vidět tak, abyste se naň mohli myšlenkově soustředit, musí být druhý zcela vyloučen z vašeho současného vědomí.
Jak je to tedy u velryby? Obě její oči musí být ovšem činné současně.
Ale má její mozek o tolik větší schopnost chápat, kombinovat, je
 373 
o tolik bystřejší nežli mozek lidský, že může pozorně zkoumat dva
různé obrazy zároveň, jeden na této straně a druhý na straně právě
opačné? Dovede-li to, je to tak podivuhodné, jako kdyby některý člověk mohl současně sledovat výklad dvou samostatných problémů
Euklidových. V tomto srovnání není nic nepřiměřeného, ani když
je zkoumáte velmi kriticky.
Je to možná jen bláhový nápad, ale vždycky se mi zdálo, že neobyčejná pohybová vrtkavost některých velryb, když byly napadeny
třemi nebo čtyřmi čluny, jejich bojácnost a sklon ke zvláštní panice,
která je u velryb tak obvyklá, to všechno, myslím, nepřímo pochází
zbezmocného chaosu vůle, který vní musí vznikat touto rozdělenou
a diametrálně protikladnou schopností zrakovou.
Ale uši velryby jsou stejně podivné jako oči. Nejste-li vůbec
obeznámeni s velrybím plemenem, můžete ty dvě hlavy prohlížet
po celé hodiny, a sluchový orgán nenajdete. Ucho nemá pražádný
vnější boltec a do otvoru samého stěží zapíchnete husí brk  tak je
podivuhodně malý. Ucho je umístěno kousek za okem. Mezi ušima
vorvaně a velryby grónské je významný rozdíl. Vorvaní ucho má
vnější otvor, kdežto ucho velryby grónské je úplně a hladce pokryto
blánou, takže je zvenčí naprosto nelze postřehnout.
Není podivné, že tvor tak velký jako velryba vidí svět tak malýma
očima a slyší bouři ušima menšíma, než jsou uši zajíce? Ale kdyby
měla oči tak široké jako čočky velkého Herschelova dalekohledu
a uši tak prostorné jako vchody do katedrál, dalo by jí to snad schopnost vidět dál nebo slyšet líp? Naprosto ne. Proč se tedy snažíte
„rozšířit“ svůj duševní obzor? Prohlubte jej!
A teď všemi pákami a parními stroji, které máme po ruce, převraťme vorvaňovu hlavu, aby ležela spodem nahoru. Potom vystupme po žebříku na její vršek a nahlédněme dolů do tlamy. Kdyby
tělo nebylo od hlavy úplně odloučeno, mohli bychom s lucernou
sestoupit do velké kentucké mamutí jeskyně, totiž do jejího žaludku. Ale přidržme se tady toho zubu a rozhlédněme se, kde vlastně
jsme. Jaká to opravdu krásná a čistá tlama! Od podlahy ke stropu je
 374 
potažena nebo spíše vyčalounována zářivě bílou blánou, lesknoucí
se jako atlas nevěstin.
Vyjděme nyní a podívejme se na zlověstnou spodní čelist, podobnou dlouhému, úzkému víku nesmírné tabatěrky, která má závěsy
na jednom konci místo po jedné straně. Vypáčíte-li ji nahoru, takže
ji máte nad hlavou, a odhalíte přitom řadu zubů, podobá se strašné
padací mříži a takovou se, běda! jeví při lovu mnohému ubohému
smrtelníku, na kterého tyto špice zprudka dopadnou. Ale pohled
na ni bývá mnohem hroznější, když mnoho sáhů pod hladinou vidíte mrzutou velrybu, jak se tam nehybně vznáší, a obrovská čelist,
dlouhá patnáct stop, jí visí rovně dolů v pravém úhlu od těla  docela jako čelenní čnělka na lodi. Taková velryba není mrtva. Má jen
špatnou náladu. Není ve své kůži nebo je to třeba hypochondr. A je
tak lenivá, že jí čelistní klouby povolily; je tak nevzhledná  hotová
výčitka všem členům jejího kmene, kteří na ni nepochybně svolávají
křečovité strnutí čelisti.
Ve většině případů tuto spodní čelist  kterou zkušený odborník snadno vykloubí  námořníci oddělí a vytáhnou na palubu, aby
z ní vytrhli zuby ze slonoviny. Zuby tvoří zásobu tvrdé bílé velrybí
kosti, z níž rybáři vykouzlují všelijaké podivné předměty, jako hole,
držadla deštníků a rukojeti k jezdeckým bičíkům.
Čelist bývá namáhavě a zdlouhavě vytažena na palubu, jako by
to byla kotva; když přijde pravý čas  několik dní po ostatní práci  Kvíkveg, Dagů a Taštego, všichni se jako vycvičení zubaři pustí
do vytahování zubů. Kvíkveg otevře dásně ostrým sekacím rýčem.
Potom čelist uvážou dole ke svorníkům, shora spustí kladkostroj
a zuby trhají tak, jako v Michiganu voli vytahují pařezy starých dubů
v lesní divočině. Obyčejně tam bývá dvaačtyřicet zubů; staré velryby mívají zuby hodně ubroušené, ale nezkažené; a také ne uměle
plombované jako my. Čelist se potom rozřeže na desky, které se
složí jako trámce na stavbu domů.
 375 
LXXV.
HLAVA VELRYBY GRÓNSKÉ —
Z HLEDISKA SROVNÁVACÍHO
Přejděme teď přes palubu a důkladně si prohlédněme hlavu velryby
grónské.
Jako lze vznešenou hlavu vorvaně v celkové její podobě srovnat
s římským válečným vozem (zejména vpředu, kde je tak široce zaokrouhlena), tak zase hlava velryby grónské vypadá zhruba jako
obrovská vysoká bota  podobnost poněkud neelegantní! Před dvěma sty lety holandský cestovatel přirovnal její tvar k ševcovskému
kopytu. A v takovém kopytě nebo botě  jako je to v té chůvině pohádce o staré ženě s celým rojem dětí  může být velmi pohodlně
ubytována ta žena i všechno její potomstvo.
Ale jak se k oné obrovské hlavě přibližujete, začíná se vám před
očima různě měnit, podle toho, odkud se díváte. Stojíte-li na jejím
temeni a díváte-li se na dva esovité chrlicí otvory, mohli byste celou
hlavu považovat za obrovskou basu a ony otvory za průřezy v její
ozvučné desce. Když zas upřete oči na zvláštní hřebenový výrůstek
navrchu  na tu zelenou škeblovitou věc, které obyvatelé Grónska
říkají „koruna“ a rybáři v jižních mořích „čepec“ grónské velryby,
upřete-li oči na tuto věc, budete hlavu pokládat za kmen obrovského
dubu s ptačím hnízdem v rozsoše. Jistě vám taková představa vytane, když budete pozorovat živé kraby, kteří hnízdí na tomto čepci,
pokud ovšem nebude vaše obraznost upoutána druhým odborným
výrazem „koruna“; v tomto případě vás velmi zaujme myšlenka, že
mocná obluda je opravdu korunovanou královnou moře a její zelená
koruna že byla pro ni udělána takovýmto podivuhodným způsobem.
Je-li však velryba královnou, vypadá příliš nevrle, aby nosila královskou čelenku. Jen se podívejte na ten předsunutý spodní pysk!
Jakou strašnou zarytost a nevrlost vyjadřuje to vyšpulení! Zarytost
a nevrlost, jež vydá nějakých pět set galonů tuku i víc.
 376 
Je opravdu škoda, že tato nešťastná velryba má zaječí pysk. Jizva
je asi stopu široká. Matka nejspíš plula v důležité době podle pobřeží
Peru, když zemětřesení roztrhlo břeh. Po tomto pysku jako po kluzkém
prahu vklouzneme do tlamy. Na mou věru, kdybych byl v Mackinawě,
považoval bych to za vnitřek indiánského vigvamu. Dobrý Bože, tudy
vedla cesta Jonášova? Strop je asi dvanáct stop vysoký a sklání se
v ostrý úhel, jako by tu byly opravdu stanové tyče; žebrovité, klenuté,
srstnaté strany nám ukazují ony podivuhodné, zpola svislé lišty kostic,
podobných křivým tureckým šavlím, řekněme po třech stech na jedné
straně; splývají s horní částí kosti hlavové čili korunní, takže tvoří
ony benátské žaluzie, o kterých jsme se už jinde letmo zmínili. Okraje
kostic jsou porostlé vlasovými vlákny, jimiž grónská velryba procezuje
vodu a v jejichž změti zachycuje malé rybky, když s otevřenou tlamou
pluje planktonovým mořem v době krmení. Na středních kosticích
žaluzií, pokud zůstávají v přirozeném pořadí, najdou se zvláštní podivné značky, křivky, dolíky a hrboly, podle nichž někteří velrybáři
vypočítávají, jak je velryba stará, asi tak jako se zjistí stáří dubu podle
kruhových let na průřezu. Ačkoli lze těžko dokazovat spolehlivost tohoto kritéria, přece jen má nádech pravděpodobnosti podle obdoby.
Vkaždém případě, uvěříme-li mu, musíme grónské velrybě přičíst věk
mnohem větší, než by se na první pohled zdálo rozumné.
Za starých dob převládaly podle všeho velmi zajímavé představy
o velrybích žaluziích. Jeden cestovatel v Purchasově knize je nazývá
podivuhodnými „licousy“ v tlamě velryby,16 jiný „prasečími štětinami“ a třetí starý pán užívá u Hackluyta tohoto elegantního obratu:
„Na každé straně horní čelisti jí roste asi dvě stě padesát ploutví,
které se jí klenou nad jazykem po obou stranách tlamy.“
Jak je každému známo, tyto „prasečí štětiny“, „ploutve“, „licousy“,
„žaluzie“, nebo jak tomu chcete říkat, poskytují dámám jejich šněrovačky a jiná vyztužovací opatření. Ale poptávka po nich už dlouho
16  To nám připomíná, že grónská velryba má opravdu jakési vousy či spíše
kníry, jež tvoří několik roztroušených bílých vlasů na horní části vnějšího konce
spodní čelisti. Někdy tyto štětičky dodávají jejímu jinak slavnostnímu zjevu poněkud lupičského výrazu.
 377 
klesá. Kostice byly na vrcholu své slávy v dobách královny Anny, kdy
bývala krinolína nejvíc v módě. A jako se tyto dámy starých časů vesele pohybovaly, ačkoli byly, možno říci, v čelistech velryby, právě tak
i my se dnes za deště utíkáme stejně bezmyšlenkovitě pod ochranu
těchto čelistí; neboť deštník je stan napjatý na týchž kosticích.
Nyní však zapomeňme na okamžik všechny výroky o žaluziích
a vousech; a stojíce v tlamě grónské velryby, rozhlédněme se znovu
kolem sebe. Když se tak díváte na všechna sloupořadí kostic tak
metodicky seřazěných, nenapadlo by vás, že jste se octli uvnitř velkých varhan, jaké jsou v holandském městě Haarlemu, a že se díváte
na jejich tisíc píšťal? Za koberec před varhanami slouží nejměkčí
turecký přehoz  jazyk, který je přiklížen na spodek tlamy. Je velmi
tučný a měkký a při vytahování na palubu se snadno roztrhá na
kusy. Právě tento jazyk máme nyní před sebou. Zběžným pohledem
bych jej odhadl tak na šest sudů, to jest, že vynese asi tolik tuku.
Už jste tedy museli jasně poznat pravdivost toho, čím jsem začal 
že vorvaň a grónská velryba mají hlavy téměř úplně odlišné. Nuže,
shrnujeme: u grónské velryby není žádná studně vorvaniny, vůbec
žádné zuby ze slonoviny a žádná dlouhá, tenká spodní čelist jako
u vorvaně. Vorvaň zase vůbec nemá kosticové žaluzie ani obrovský
spodní pysk a sotva jaký jazyk. Grónská velryba má dva vnější chrliče, kdežto vorvaň má jen jeden.
Pohleďme tedy naposled na tyto ctihodné hlavy s kapucí, dokud
ještě leží pohromadě, neboť jedna zakrátko klesne zapomenuta do
moře a druhá ji bude brzo následovat.
Dovedete zachytit výraz tohoto vorvaně? Právě s tímto výrazem
zemřel, snad jenom některé delší vrásky na čele se teď vyhladily.
Zdá se mi, že po jeho širokém čele se rozprostírá prérijní klid, zrozený z přemítavé lhostejnosti k smrti. Ale všimněte si výrazu hlavy
druhé! Podívejte se na ten úžasný spodní pysk, náhodou přitisknutý
k lodnímu boku, takže pevně objímá čelist. Nevyjadřuje tato celá
hlava obrovské praktické odhodlání čelit smrti? Grónskou velrybu
považuji za bývalého stoika a vorvaně za platonika, který si v pozdějších letech třebas oblíbil Spinozu.
 378 
LXXVI.
BERAN
Nežli navždy opustíme hlavu vorvaně, chtěl bych, aby si každý z vás
jako rozumný fyziolog zvlášť dobře povšiml, jak vypadá její přední
část ve vší své pevné soustředěnosti. Chtěl bych, abyste ji teď zkoumali jen z toho hlediska a mohli bez nadsázky rozumně odhadnout,
jaká drtivá síla v ní asi je utajena. Je to velmi důležitá věc, poněvadž
tuto otázku si musíme buď sami uspokojivě vyřešit, nebo navždy
zůstat nevěřící, pokud jde o jednu z nejděsivějších a přitom neméně pravdivých událostí, jaké kdy najdeme v písemných památkách
minulých dob.
Všimli jste si, že pluje-li vorvaň normálně, předek jeho hlavy
naráží na vodu plochou téměř svislou; pozorujete, že spodní část
hlavy značně ustupuje dozadu, takže tvoří jakýsi přístřešek pro
dlouhou dutinu, do níž zapadá trámcovitá dolní čelist; vidíte dále,
že tlama je úplně pod hlavou, asi jako kdyby vaše ústa byla úplně
pod bradou. Pozorujete, že velryba nemá žádný vnější nos, a pokud nějaký nos má  dýchací otvor  je umístěn na temeni hlavy.
Pozorujete, že vorvaní oči a uši jsou po stranách hlavy, téměř ve
třetině celé jeho délky od čela. Proto jste teď jistě seznali, že čelo
vorvaňovy hlavy je prázdná, slepá stěna bez jediného ústroje a vůbec bez jakéhokoli citlivého výrůstku. Musíte si dále všimnout,
že pouze na spodním kraji té části čela, která ustupuje dozadu,
rýsuje se nezřetelně kost, a teprve když proniknete asi dvacet stop
od čela, přijdete na plný útvar lebeční. Tato obrovská masa bez
kostí je tedy jen jakýmsi nárazníkem. Ačkoli, jak se brzy ukáže,
její obsah zčásti tvoří velmi jemný tuk, musíte se teď konečně
seznámit s povahou látky, která tak nedobytně uzavírá všechnu
tuto zdánlivou změkčilost. Již dříve jsem vám vylíčil, že tuková
vrstva obaluje tělo vorvaně jako kůra pomeranč. A stejně obaluje
hlavu, jen s tím rozdílem, že obal okolo hlavy není sice tak silný,
ale je ze zvláštní odolné hmoty, v které nejsou kosti, a kdo s ní ne-
 379 
měl co dělat, nedovede dobře pochopit, v čem ta odolnost záleží.
Nejlépe nabroušená harpuna, nejostřejší kopí, vržené nejsilnější
lidskou rukou, odskakují od něho bezmocně. Vypadá to, jako by
čelo vorvaně bylo vydlážděno koňskými kopyty. Nemyslím, že by
se v něm skrýval nějaký cit.
Vzpomeňte si ještě na jinou věc. Co dělají námořníci, když v dokách mají náhodou na sebe narazit dvě velké naložené lodi z Indického oceánu? Nestrkají mezi ně tam, kde má dojít k doteku, prostě
nějakou tvrdou hmotu, jako železo nebo dřevo. Ne, přidržují tam
velký kulatý nárazník z provazů a korku, obalený velmi tuhou a tlustou volskou koží. Tento nárazník snese statečně a zcela beze škody
náraz, který by rozdrtil dubové páky a železné sochory. To samo
o sobě dostatečně ozřejmuje nepopiratelný fakt, k němuž směřuji.
Ještě mě napadlo toto: Obyčejná ryba má v sobě tak zvaný plovací
měchýř, který se podle nutnosti stahuje nebo roztahuje; a pokud je
mi známo, vorvaň nic takového v sobě nemá. Uvažujeme-li o věci
jinak nevysvětlitelné, že totiž dovede stlačit hlavu úplně pod hladinu a hned ji zase vyzvednout vysoko nad vodu, uvážíme-li, že obal
vorvaně je neomezeně pružný a vnitřek hlavy jedinečný, je nasnadě
domněnka, že snad tyto mystické plástve jakýchsi plicních sklípků
mají neznámé dosud a netušené spojení s vnějším vzduchem, takže
se mohou vzduchem stahovat a roztahovat. Je-li tomu tak opravdu, představte si nezdolnost oné síly, podporované živlem nejméně
hmatatelným a ze všech nejzhoubnějším!
Dejte pozor. Plovoucí vorvaň před sebou neúchylně žene tuto
mrtvou, nedobytnou, nezranitelnou stěnu i tu nesmírně živou věc
uvnitř a za tím pluje celá masa obrovského těla, které bývá měřeno
jen jako narovnané dříví  na sáhy  a celé to tělo je poslušno jediné
vůle jako tělo nejmenšího hmyzu. Až vám tedy později budu podrobně vykládat o všech těch zvláštnostech a soustředění síly, utajené
všude v té mohutné velrybě, až vám ukáži některé z jejích méně
závažných rozumových činů, doufám, že se odřeknete vší nedůvěry,
pramenící z neznalosti, a budete hotovi při tom setrvat, takže ani
brvou nehnete, i kdyby si vorvaň našel průchod šíjí Panamskou
 380 
a smísil oceán Atlantický s Tichým oceánem. Vždyť dokud neuznáte
velrybu, jste pouhými maloměšťáky a snílky, pokud jde o pravdu.
S čistou pravdou se mohou setkat jen obři, kterých se oheň netkne;
jaké malé vyhlídky mají potom maloměšťáci! Co se stalo slabošskému mladíkovi, který pozdvihl závoj obávané bohyně v Sais?
 381 
LXXVII.
VELIKÝ SUD HEIDELBERSKÝ
Nyní přijde stáčení sudu. Abychom je správně pochopili, musíme
se dovědět něco o zvláštní vnitřní stavbě oné věci.
Považujeme-li vorvaňovu hlavu za pravoúhlý plný hranol, můžeme ji šikmou rovinou rozdělit ve dva klíny17, z nichž spodní tvoří
kostěná stavba lebky a čelisti, kdežto vrchní klín je z tukové hmoty naprosto bez kostí a jeho široký přední konec tvoří rozšířené,
svislé zdánlivé čelo velryby. Rozdělte tento vrchní klín vodorovně
uprostřed čela, a dostanete dvě skoro stejné části, které už příroda
rozdělila vnitřní stěnou z tuhé, šlachovité látky.
Takto oddělená spodní část, zvaná džunka, je jedinou obrovskou
pláství oleje, vytvořenou mnohonásobným překřížením tuhých,
pružných bílých vláken, která v celém jejím prostoru utvářejí desetitisíce naplněných buněk. Horní část, známou jménem nádrž,
můžeme pokládat za proslulý heidelberský sud vorvaně. A jako je
ona pověstná ohromná bečka vpředu mysticky vyřezávaná, tak i obrovské zploštělé čelo této velryby tvoří nesčetné zvláštní vzorky,
okrašlující různými symboly její podivuhodnou nádrž. A jako býval
heidelberský sud vždy naplněn nejlepšími víny z rýnského údolí,
tak i tento velrybí sud obsahuje nejdrahocennější ze všech jejích
olejnatých sklizní: totiž onen velmi drahý olej, vorvaninu, ve stavu
naprosto čistém, průzračném a vonném. Vjiných částech vorvaního
těla nenajdeme už onu vzácnou látku v čistém stavu. Pokud je zvíře
naživu, zůstává sice olej dokonale tekutý, ale jakmile je po jeho smrti
vystaven působení vzduchu, začíná brzy tuhnout a vyráží krásné
krystalové výhonky, jako když se na vodě tvoří první tenký povlak
ledový. Nádrž velké velryby dává obyčejně asi pět set galonů vor17  Klín tu není termín euklidovský. Patří do matematiky čistě námořnické.
Nevím, že by byl už definován. Tento klín je těleso, jehož jedna stěna svírá se
základnou úhel ostrý, druha úhel pravý. Tím se liší od jiných klínů, jejichž obě
stěny svírají stejný úhel ostrý.
 382 
vaniny, ačkoli se jí značná část nevyhnutelně vyšplíchá, hodně se
jí vylije, vykape nebo se jinak nenahraditelně ztratí při ožehavém
zabezpečování toho, co se dá.
Nevím, jakým jemným a drahým materiálem byl uvnitř potažen
heidelberský sud, ale nechť byl vyložen jakkoli drahocenně, nikdy
se ten potah nemohl vyrovnat hedvábné bláně perlové barvy, podobné podšívce krásného roucha, jíž je uvnitř povlečena vorvaňova
nádrž.
Viděli jsme, že heidelberský sud vorvaně zabírá celou délku povrchu hlavy. Aponěvadž  jak jsme jinde poznamenali  hlava zabírá
jednu třetinu celé délky toho tvora, tedy považujeme-li osmdesát
stop za slušnou délku velryby, máme více než šestadvacet stop na
hloubku nádrže, když je zvednuta nadél k lodnímu boku.
Poněvadž se při odsekávání hlavy dostává námořníkův nástroj
blízko k místu, kde se později vysekává otvor do skladiště vorvaniny,
musí být námořník nesmírně opatrný, aby neopatrným předčasným
seknutím nevnikl do svatyně a nenechal marnotratně uniknout její
drahocenný obsah. Právě tento odseknutý konec hlavy se vytáhne
nakonec z vody a udržuje se nahoře obrovskými kladkostroji, jejichž
konopné spoje na jedné straně tvoří pravou divočinu provazů.
Když jsem tohle všechno uvedl, zvu vás teď k účasti na této báječné  a v našem zvláštním případě  téměř osudné operaci, totiž
na narážení velkého heidelberského sudu vorvaního.
 383 
LXXVIII.
CISTERNY A OKOVY
Mrštně jako kočka stoupá Taštego vzhůru, a stále vzpřímen, běží
po přečnívajícím rameni hlavního ráhna rovnou k místu, kde stane
vysoko nad zdviženou nádrží. Nese s sebou lehký kladkostroj zvaný
houpačka, skládající se jen ze dvou lan probíhajících jednoduchou
kladkou. Upevniv kladku, takže visí z ráhnového hrotu, spustí jeden
konec lana, jejž zachytí a pevně drží jeden muž na palubě. Pak ručkuje indián dolů, až obratně přistane na temeni hlavy. A tam  stále
ještě hodně vysoko nad ostatními, na které živě pokřikuje  vypadá jako turecký muezzin, vybízející z vrcholu minaretu zbožné lidi
k modlitbě. Pošlou mu nahoru ostrý rýč s krátkým držadlem a Taštego pilně hledá vhodné místo, kudy by pronikl do nádrže. Počíná
si přitom neobyčejně soustavně  jako člověk, který hledá poklad
v starém domě a klepá na stěny, aby zjistil, kde je zlato zazděno.
Když skončí toto obezřelé pátrání, silný okov, pobitý železem  úplně podobný okovu studničnímu  je přivázán k jednomu konci lana
běžícího přes kladku houpačky. Druhý konec natažený přes palubu
tam drží dva nebo tři čilí námořníci. Ti nyní vyzvednou okov indiánovi na dosah a jiný námořník mu podá velmi dlouhou tyč. Taštego
zavěsí okov na tyč a spouští jej dolů do nádrže, až tam úplně zmizí.
Když potom dá znamení námořníkům u lana, okov se znovu vynořuje, plný bublinek jako vědro, do kterého děvečka právě nadojila
mléko. Plný okov se spouští opatrně dolů, námořník k tomu určený
jej zachytí a rychle vyprázdní do velkého sudu. Potom se opět zvedá
a prochází týmž otvorem, a to tolikrát, až hluboká cisterna už nic
nevydává. Ke konci musí Taštego tlačit dlouhou tyč silněji a silněji
a potápět ji hlouběji a hlouběji do nádrže, až se ponoří na nějakých
dvacet stop své délky.
Takto tedy lidé na Pequodě po nějaký čas čerpali a několik sudů
naplnili libovonnou vorvaninou, když znenadání došlo k podivné
nehodě. Nedá se říci, jak to vlastně bylo, zda divoký indián Taštego
 384 
byl tak nerozvážný a lehkomyslný, že se na okamžik pustil provazů
velkého kladkostroje, na kterém byla hlava zavěšena, či zda bylo
místo, kde stál, tak zrádné a kluzké, či zda si sám ďábel přál, aby
se to přihodilo, neudávaje pro to zvláštní důvod. Náhle však, když
se osmdesátý nebo devadesátý okov mlaskavě vynořil  můj bože!
chudák Taštego  jako by byl jedním ze spojité dvojice okovů protisměrně se pohybujících v opravdové studni, spadl rovnou po hlavě
do toho velkého heidelberského sudu a se strašným olejovým zabubláním zmizel z očí!
„Muž přes palubu!“ křičel Dagů, jenž se uprostřed všeobecného
zděšení první vzpamatoval. „Podejte sem honem okov!“ Stoupl do
něho jednou nohou, aby se tak lépe udržel rukou na kluzkém laně,
a druzí ho vyzvedli na vrchol hlavy bezmála ještě dřív, než Taštego
mohl dopadnout na dno nádrže. Zatím nastal hrozný zmatek. Když
pohlédli přes zábradlí, spatřili, jak se hlava, dříve neživá, začala pohybovat a zmítat právě pod samou hladinou, jako by ji právě napadla
nějaká významná myšlenka. Byl to ovšem jen chudák indián, jenž těmito záškuby nevědomky naznačoval, do jaké osudné hlubiny klesl.
V tomto okamžiku, zatímco Dagů na vrcholku hlavy rozmotával
lano houpačky  které se nějak zapletlo do velkého kladkostroje ,
bylo slyšet ostrý, praskavý zvuk a k nevýslovné hrůze všech mužů
vytrhl se jeden z obrovských háků držících hlavu a strašlivá masa
odskočila mohutným výkyvem stranou, až se nahnutá loď zakymácela a otřásla, jako by narazila na ledovec. Celá tíha teď visela na
jednom zbylém háku a zdálo se, že i ten se každou chvíli uvolní, a to
tím spíše, že se hlava nyní prudce pohybovala.
„Slez dolů, slez dolů!“ křičeli námořníci na Dagů, ale ten se držel
jednou rukou těžkého kladkostroje  tak, aby on zůstal viset, i kdyby hlava spadla  vymotal provaz a spustil okov do pokleslé nyní
studně, domnívaje se, že potopený harpunář se okovu zachytí a že
ho tak vytáhnou.
„Proboha, člověče,“ křičel Stubb, „copak vrážíš náboj do děla?
Přestaň! Jak mu tohle může pomoci? Třískat ho do temene okovaným vědrem! Nech toho, slyšíš?“
 385 
„Pryč od kladkostroje!“ zvolal hlas jako vystřelená raketa.
Téměř současně spadla obrovská hlava s hromovou ranou do
moře jako niagarská Stolová skála do víru. Loď náhle uvolněná vyletěla z vody skoro až po svítivou měď. Všichni zatajili dech, když
hustou mlhou rozprášené vody zahlédli, jak se Dagů pevně drží rozkývaného kladkostroje, komíhaje se hned nad hlavami námořníků
a hned nad vodou, zatímco chudák Taštego zaživa pohřbený klesal
beznadějně ke dnu moře. Ale sotva se mlžná clona rozptýlila, na
kratičký okamžik jsme zahlédli nahou postavu, jak se s palubním
mečem v ruce vznáší nad zábradlím. Hned potom hlasité šplíchnutí
ohlašovalo, že se můj statečný Kvíkveg potopil, spěchaje zachránit
kamaráda. Všichni svorně se hnali v tu stranu a dychtivě sledovali každé sebemenší zvlnění, neboť prchal okamžik za okamžikem
a nebylo vidět ani potopeného, ani potápěče. Několik mužů teď
skočilo do člunu po boku a odrazilo trochu od lodi.
„Ha, ha!“ zvolal najednou Dagů ze své nyní klidné, houpající se
hřady nahoře. Když jsme pohlédli kousek dál od boku, viděli jsme
paži vyčnívající z modrých vln. Byl to podivný pohled, jako kdyby
paže vyrazila z trávy nad hrobem.
„Oba! Oba!  Jsou oba!“ znovu křičel Dagů radostným hlasem.
Brzy potom bylo vidět Kvíkvega, jak jednou rukou rozráží statečně
vodu a druhou drží indiána za dlouhé vlasy. Taštegovi trvalo dlouho,
než se vzpamatoval, a Kvíkveg také nevypadal zrovna čile.
A teď, jak byla provedena ta šlechetná záchrana? Kvíkveg se ponořil za hlavou pomalu klesající a ostrým mečem vysekal ze strany
několik děr blízko dna, aby se utvořil velký otvor. Potom pustil meč,
vstrčil dlouhou paži hluboko dovnitř a nahoru, a tak vytáhl chudáka
Taštega za hlavu. Tvrdil, že když po něm sáhl poprvé, nahmátl nohu,
ale věděl, že takhle to být nemá a že by to mohlo působit nesnáze; proto vstrčil nohu zpět a obratným zvednutím a nadhozením
indiána překotil, takže při druhém pokusu přišel na svět starým
osvědčeným způsobem  hlavou napřed. Pokud šlo o velkou hlavu,
ta dělala, co se dalo očekávat.
 386 
Tak byl Kvíkvegovou statečností a velkou zručností v porodnictví
úspěšně proveden Taštegův porod, přes překážky skoro nepřekonatelné a zdánlivě beznadějné, což je naučení, které se nesmí zapomínat. Porodnictví se má učit zároveň se šermováním, rohováním,
jízdou na koni a veslováním.
Vím, že toto zvláštní Taštegovo dobrodružství bude pro mnohé
obyvatele pevniny neuvěřitelné, ačkoli sami viděli nebo slyšeli, že
někdo spadl do studně na souši. Bývá to událost, ke které dochází
nezřídka a z příčin mnohem méně závažných než u našeho indiána;
musíme si uvědomit, že svah vorvaní studně je nesmírně kluzký.
Ale můžete snad vážně namítnout: Jak to? Domnívali jsme se, že
jemná, tukem prosycená tkáň vorvaní hlavy je nejlehčí a nejkorkovitější částí velryby, a přece jí dáváš klesnout v živlu, který má
mnohem větší specifickou váhu než ona sama. Teď jsme tě usadili!
Ale kdepak, já usadím vás! Ve chvíli, kdy chudák Taštego spadl do
nádrže, byl z ní její lehčí obsah už skoro vybrán a zůstala bezmála
jen hutná, šlachovitá stěna studně  dvakrát svářená, kovaná hmota,
mnohem těžší, jak už jsme řekli, než mořská voda; kousek této látky
klesá ve vodě téměř jako olovo. Ale její sklon k rychlému klesání
byl tentokrát podstatně zmírněn jinými částmi hlavy, které od ní
nebyly odtrženy, takže klesala velmi pomalu a rozvážně, dopřávajíc
Kvíkvegovi vhodnou příležitost, aby provedl svoje hbité porodnické
zákroky, možno říci, v letu. Ano, byl to opravdu porod střelhbitý.
Kdyby však byl Taštego zahynul v oné hlavě, byla by to velmi
vzácná smrt; byl by se býval udusil v nejbělejší a nejčistší vonné
vorvanině, uložen do rakve, vezen v pohřebním voze a pochován
v nejtajnější vnitřní komnatě a nejposvátnější svatyni velryby. Pouze jeden sladší konec života je možno si představit  a to sladkou
smrt vybírače medu v Ohiu, jenž hledal med v dutém stromě; našel
ho tam velikou zásobu, a když se nad otvor příliš naklonil, spadl celý
do medu, takže vněm zemřel nabalzamován. Kolik lidí, pomyslete si,
podobně padlo do medové hlavy Platonovy a sladce v ní zahynulo?
 387 
LXXIX.
PRÉRIE
Zkoumat rysy v obličeji nebo vyhmatávat hrboly na hlavě tohoto
leviatana, tím se nezabýval dosud žádný fyziognom ani frenolog.
Takový podnik by měl asi stejnou naději na úspěch, jako kdyby byl
Lavater zkoumal vrásky na skále gibraltarské nebo Gall vystoupil
po žebříku a ohmatával kupoli Panteonu. Lavater však ve svém slavném díle pojednává nejen o různých lidských tvářích, nýbrž studuje
pozorně také tváře koní, ptáků, hadů a ryb a zabývá se dopodrobna
změnami, které lze pozorovat v jejich výrazu. Také Gallovi a jeho
žáku Spurzheimovi se podařilo zjistit stopy frenologických význaků
i u jiných tvorů než u člověka. Proto se přece jen pokusím aplikovat
ty dvě polovědy na velrybu, i když na průkopníka mám špatnou
kvalifikaci. Pokusím se o všechno a dosáhnu toho, co se dá.
Z hlediska fyziognomického je vorvaň tvor výjimečný. Nemá
vlastně nos, a poněvadž nos je ústřední a nejnápadnější z rysů tváře
a sám snad nejvíc pozměňuje a s konečnou platností určuje celý její
výraz, zdálo by se, že naprostá neexistence tohoto vnějšího výčnělku
musí velmi podstatně ovlivňovat výraz velryby. Jako při pohledu na
krajinu považujeme kostelní věž, kupoli, pomník nebo nějaký hrad
téměř za nepostradatelné doplňky scenérie, tak žádná tvář nemůže
být fyziognomicky dokonalá bez vyvýšené zvonice volně stojící, bez
nosu. Urazte nos mramorovému Diovi Feidiovu, a jaká ubohá troska z něho zbude! Jenže leviatan je zjev tak mohutný, všechny jeho
rozměry jsou tak velkolepé, že mu nijak neškodí onen nedostatek,
který by zDiovy sochy učinil obludu. Naopak, stupňuje to jeho vznešenost. Nos by byl u vorvaně nevhodný. Když na své fyziognomické
výpravě plujete v lodičce kolem jeho obrovské hlavy, vaše vznešené
představy o něm nikdy nemohou být uraženy pomyšlením, že by
bylo možno zatahat ho za nos. Zatrachtilá představa, která se vám
tak často neodbytně vtírá, pozorujete-li třebas i nejmocnějšího královského trubce na trůně.
 388 
Vněkterých podrobnostech je snad nejnádhernější fyziognomický pohled na vorvaně zepředu, stojíme-li přímo proti jeho hlavě.
Tento pohled je velebný.
Pěkné lidské čelo se v zamyšlení podobá východu, když je zčeřen
svítáním. Kudrnaté čelo býka při odpočinku na pastvě má nádech
velikosti. Čelo slona, tlačícího těžké dělo do horských úvozů, je majestátní. Mystické čelo, ať lidské či zvířecí, je jako velká zlatá pečeť,
kterou připevňovali němečtí císařové k svým dekretům. Znamená 
„Dokončeno dnes vlastní rukou. Bůh.“ Ale u většiny tvorů i u člověka
samého bývá velmi často jen pouhým pruhem alpské země podél
sněhové čáry. Jen málo je čel, která se zdvíhají jako čelo Shakespearovo nebo Melanchthonovo tak vysoko a sestupují tak nízko, že oči
samy vypadají jako jasná, věčná, klidná horská jezera; a nad nimi
všude ve vráskách čela stopujete mnohotvárné myšlenky, sestupující tam, aby se napily, jako horští lovci sledují ve sněhu stopy
jelena. Ale tato urozená a mocná božská důstojnost, vepsaná na
čelo, je u velkolepého vorvaně tak nesmírně umocněna, že díváte-li
se mu na čelo přímo zpředu, cítíte božství a vznešené síly mnohem
mocněji než při pohledu na kterýkoli jiný předmět v živé přírodě.
Nevidíte totiž pranic přesného; žádný určitý rys nerozeznáte; žádný
nos, oči, uši nebo ústa; žádný obličej; vorvaň vlastně nemá tvář. Má
jen onu širokou klenbu čela zbrázděného záhadami, jež se němě
sklání nad zkázou člunů, lodí a lidí. Ani z profilu toto podivuhodné
čelo nic neztrácí, třeba vás jeho vznešenost při pohledu ze strany
tak nepodmaňuje. Z profilu jasně postřehnete onu vodorovnou, mírně srpovitou proláklinu uprostřed čela, která podle Lavatera bývá
u člověka známkou génia.
Ale jak to? Vorvaň géniem? Cožpak vorvaň někdy napsal knihu nebo pronesl přednášku? Ne. Jeho veliká genialita se projevuje
v tom, že nedělá nic zvláštního, čím by ji dokazoval. Projevuje ji nadto svou nesmírnou mlčenlivostí. To mi připomíná, že kdyby byl vorvaň znám mladému východnímu světu, byly by ho představy jeho
dětinské magie povýšily na božstvo. Zbožňovali nilského krokodýla,
protože krokodýl nemá jazyk. Vorvaň také nemá jazyk; nebo je to
 389 
aspoň jazyk tak nesmírně malý, že jej nemůže vysunout. Kdyby se
ještě někdy některý vysoce kulturní a básnivý národ dal zlákat, aby
se vrátil k svému rodnému právu, k pradávným radostným jarním
bohům, a chtěl je oživené znovu nastolit v nebi nyní samoúčelném,
na hoře nyní opuštěné - tehdy by jistě vládl Velký Vorvaň, povýšený
na trůn Diův.
Champollion rozluštil oprýskané hieroglyfy v kameni. Ale není
Champolliona, který by rozluštil Egypt na tváři každého člověka
a každé bytosti. Jako každá jiná lidská věda je fyziognomie jenom
přechodným výmyslem. Jestliže Sir William Jones, jenž četl ve třiceti řečech, nedovedl vyčíst z tváře nejprostšího venkovana hlubší
a bystřejší soudnost, jak by mohl nevzdělaný Izmael doufat, že přečte strašnou chaldejštinu na čele vorvaně? Kladu prostě toto čelo
před vás. Čtěte v něm, dovedete-li.
 390 
LXXX.
ZÁVITNICE
Je-li vorvaň z hlediska fyziognomického sfingou, tedy se jeho mozek
zdá frenologovi takovým problémem jako neuskutečnitelná kvadratura kruhu.
U dospělého vorvaně měří lebka na délku přinejmenším dvacet
stop. Vysaďte z kloubů spodní čelist a podívejte se na tuto lebku ze
strany: je to jako pohled na mírně nakloněnou rovinu, plně spočívající na vodorovné základně. Ale zaživa  jak jsme jinde viděli  spočívá na této nakloněné rovině ohromná klínovitá výplň z vorvaniny 
výplň tak mohutná, že má přední stěnu téměř čtvercovou. U vyššího konce lebky je kráter, v němž je uložena vorvanina, kdežto pod
dlouhou podlahou tohoto kráteru  v jiné dutině, obvykle jen deset
palců dlouhé a asi stejně hluboké  je uložena pouhá hrstka mozku
tohoto netvora. Zaživa je mozek aspoň dvacet stop od zdánlivého
čela, je ukryt za jeho obrovskými předními baštami jako nejvnitřnější citadela v mohutném pevnostním pásu Quebeku. Je schován
jako drahocenná krabička, takže někteří moji známí velrybáři zcela
popírají, že by vorvaň vůbec měl jiný mozek nežli ten zdánlivý, jejž
tvoří krychlové yardy jeho skladiště vorvaniny. S představou o jeho
celkové síle se podle všeho lépe srovnává, považujeme-li za sídlo
jeho inteligence onen mystický úkryt; pak také pochopíme, proč
leží mezi podivnými záhyby, chodbičkami a závity.
Je jasné, že hlava leviatana ve stavu živém a neporušeném je
frenologicky naprosto klamná. Pokud jde o jeho pravý mozek, tedy
jeho obrysy nemůžete ani vidět, ani nahmatat. Jako vše, co je mocné,
tak i velryba nastavuje obyčejnému světu nepravé čelo.
Zbavíte-li lebku vrstev vorvaniny a podíváte se pak na ni zezadu,
kde je nejvyšší, překvapí vás její podobnost s lidskou lebkou, pozorovanou ve stejné poloze a ze stejného hlediska. Opravdu, postavte
tuto obrácenou lebku (zmenšenou na lidskou velikost) mezi lebky
lidí, a bezděky ji s nimi zaměníte. A kdybyste si všimli proláklin na
 391 
jedné straně jejího temene, řekli byste jazykem frenologů, že tento
člověk neměl žádnou sebeúctu a nikoho nectil. Uvědomíte-li si tyto
záporné vlastnosti a zároveň kladnou realitu vorvaňova obrovského
těla a jeho mohutnost, můžete si nejlépe vytvořit nejpravdivější, ač
ne právě nejpovzbudivější představu, která moc je nejvznešenější.
Soudíte-li však podle poměrně malých rozměrů vlastního velrybího mozku, že jej nelze řádně prozkoumat, mám pro vás ještě
jiný nápad. Prohlížíte-li si pozorně páteř čtvernožce, překvapí vás
téměř každá tím, že se obratle podobají růženci trpasličích lebek,
v základě podobných lebce vlastní. Je to německá teorie, že obratle
jsou nedokonale vyvinuté lebky. Ale myslím, že Němci nebyli první,
kdo postřehli tuto pozoruhodnou vnější podobnost. Jeden cizokrajný přítel mi ji kdysi ukázal na kostře nepřítele, kterého zabil a jehož
obratlů použil k výzdobě své kánoe: vytvořil z nich na zobcovité přídi jakousi polovypuklou plastiku. Domnívám se tedy, že frenologové
opominuli něco důležitého, když svůj výzkum nerozšířili od malého
mozku na páteřní kanál. Věřím totiž, že mnoho náznaků o povaze
určitého člověka najdeme v jeho páteři. Raději bych vyhmatával vaši
páteř než vaši lebku, ať jste kdokoli. Slabá páteř nikdy nepodpírala
silnou, šlechetnou duši. Mám radost ze své páteře, neboť mi připadá
jako pevná, smělá žerď oné vlajky, kterou vyzývavě mávám světu.
Použijme tohoto páteřního odvětví frenologie u vorvaně. Jeho
lebeční dutina souvisí s prvním krčním obratlem, v tomto obratli
měří dno páteřní dutiny deset palců napříč, osm na výšku a má
podobu trojúhelníku se základnou dole. Jak páteřní kanál postupuje ostatními obratli, zužuje se, ale do značné délky zůstává velmi
prostorný. A páteřní kanál je ovšem vyplněn skoro stejnou podivně
vláknitou látkou  míchou  jako mozek a je s mozkem přímo spojen. K tomu přistupuje ta zvláštnost, že mícha ještě mnoho stop od
místa, kde vybíhá z mozkové dutiny, zůstává stejně široká, takže
se objem téměř rovná mozku. Bylo by za všech těchto okolností
nerozumné, kdybychom si prozkoumali a vymapovali velrybí páteř
frenologicky? Díváme-li se totiž na věc takto, je podivuhodná po-
 392 
měrná nepatrnost velrybího mozku víc než vyvážena podivuhodnou poměrnou velikostí její míchy.
Ale tímto nápadem ať se po libosti zabývají frenologové; sám na
chvíli přijmu teorii páteře, jen abych jí použil na vorvaní hrb. Tento
vznešený hrb, nemýlím-li se, zvedá se nad jedním z větších obratlů,
a je proto do jisté míry jeho vnější vypuklinou. Podle polohy bych
tento vysoký hrb nazval orgánem vorvaňovy síly a nezdolnosti. Aže
je tato obrovská obluda nezkrotná, o tom se ještě přesvědčíte.
 393 
LXXXI.
PEQUOD POTKÁVÁ PANNU
Nastal předurčený den, a jak se mělo stát, potkali jsme loď Jungfrau
z Brém, jíž velel Derick De Deer. Holanďané a Němci, kdysi největší
velrybářští národové na světě, jsou dnes mezi posledními. Ale tu
a tam se dosud náhodou setkáte s jejich vlajkou na Tichém oceáně,
ve velmi dlouhých rozmezích zeměpisné šíře a délky.
Zdálo se, že Jungfrau by nás z nějakého důvodu velmi ráda navštívila. Ještě byla dosti daleko od Pequody, a již stočila plachty na
jalovo, kapitán si dal spustit člun a zamířil k nám, stoje netrpělivě
na přídi místo na zádi člunu.
„Co to má v ruce?“ zvolal Starbuck, ukazuje na něco, čím Němec
mával. „To není možné!  Konev na petrolej!“
„To ne,“ pravil Stubb, „kdepak, je to kávová konvice, pane Starbucku. Ten Němec nám přichází nabídnout kávu. Což nevidíte tu
velkou plechovou konev vedle něho? Tam má vařící vodu. Ach, ten
Němec je správný chlap.“
„Nesmysl,“ zvolal Flask, „je to konev na petrolej a konev na olej.
Došel mu olej a chce si ho od nás vyžebrat.“
I když se zdá podivné, že olejářská loď si dluží olej na lovišti
velryb, a i když to sebevíc odporuje obrácenému starému přísloví
o nošení dříví do lesa, přece se někdy něco takového opravdu přihodí. V tomto případě si kapitán Derick De Deer zcela nepochybně
nesl konev na petrolej, jak to tvrdil Flask.
Sotva vystoupil na palubu, Achab se ho začal chvatně vyptávat,
nevšímaje si, co má příchozí v ruce. Němec však svou lámanou
hatmatilkou brzo projevil naprostou nevědomost o bílé velrybě
a ihned převedl řeč k své konvici na petrolej a konvi na olej; vykládal, že musí v noci chodit na lůžko v čiré tmě  poslední kapka
brémského petroleje mu došla a dosud nechytili ani jedinou létavou
rybu, která by nahradila tento nedostatek. Skončil poznámkou, že
jeho loď je opravdu lodí, které se v rybářství odborně říká čistá
 394 
(to znamená prázdná), a že si proto plně zaslouží názvu Jungfrau
neboli Panna.
Derick dostal potřebné zásoby a odplul, ale ještě ani nepřirazil
k boku své lodi a už byly hlášeny velryby skoro současně ze stožárových vrcholků obou lodí. Derick se tak nemohl dočkat lovu, že ani
nedopravil konvici s olejem a s petrolejem na palubu, nýbrž otočil
člun a pustil se za olejovými konvemi leviatanskými.
Poněvadž velryby se zvedly na straně závětrné, měli Derick a jeho
tři německé čluny, které brzy za ním vyrazily, značný náskok před
čluny Pequody. Bylo tu osm velryb, tedy průměrné stádo. Vědomy
si nebezpečí, pluly vedle sebe největší rychlostí přímo proti větru,
otírajíce se boky o sebe jako spřežení osmi koní v postroji. Nechávaly za sebou velkou, širokou stopu, jako kdyby na moři neustále
rozvinovaly obrovský, široký pergamen.
Uprostřed této letící stopy a o mnoho sáhů pozadu plul obrovský hrbatý starý býk, který se zdál postižen žloutenkou nebo jinou
nemocí, soudě podle plavby poměrně pomalé i podle neobvyklých
žlutavých míst na hřbetě. Bylo sporné, patří-li tato velryba k těm
osmi vpředu, neboť takoví úctyhodní leviatani obvykle nebývají nijak společenští. Přesto se však držel v jejich stopě, i když ho zvířená
voda musela zdržovat, poněvadž na širokém čumáku měl bílý otok
či bouli, opravdu zatrachtilou, asi jako když se vytvoří vysoká vlna
při srážce dvou protisměrných proudů. Jeho vodotrysk byl krátký, pomalý, byl vyrážen namáhavě, s jakýmsi dusivým chrčením,
a tříštil se v potrhané pramínky, provázen zvláštními podzemními
otřesy těla, které jako by vycházely z jiné potopené části zvířete
a způsobovaly, že voda za ním bublala.
„Kdo má trochu žaludečních kapek?“ řekl Stubb, „obávám se,
že má bolení. Můj bože, jen si představte, mít tak půl akru bolení!
Nepříznivé větry v něm slaví bláznivé Vánoce, hoši. To je první nepříznivý vítr od zádi, který jsem kdy poznal. Už jste někdy viděli
velrybu, aby sebou házela sem tam? Zdá se, že ztratila vládu nad
svým kormidlem.“ Jako se cestou naklání, potápí, valí a kymácí přetížená loď obstarávající obchodní spojení s Indií, když pluje podél
 395 
hindustánského pobřeží s nákladem poděšených koní na palubě,
tak se kymácelo letité tělo této staré velryby; občas se pootočila na
nemotorných žebrech a ukázala příčinu své nerovné stopy, nepřirozený pahýl po ploutvi na pravé straně. Ztratila-li ploutev v boji či
narodila-li se bez ní, bylo těžko říci.
„Jen chvíli počkej, starochu, dám ti pásku na tu poraněnou ruku,“
křičel krutý Flask, ukazuje na velrybí provazec vedle sebe.
„Dej si pozor, ať tě neplácne,“ zvolal Starbuck. „Rychle, nebo ji
dostanou Němci.“
Všechny soupeřící čluny směřovaly jednomyslně k této velrybě,
poněvadž byla nejen největší a tedy nejcennější, ale byla k nim také
nejblíže; a nadto se ostatní velryby hnaly takovou rychlostí, že zatím bylo téměř nemožné pustit se za nimi. Za této situace proletěly čluny Pequody mimo tři německé čluny spuštěné později, jenže
Derickův člun, který měl od začátku velký náskok, byl stále v čele
honby, ačkoli se k němu jeho cizí soupeři blížili každým okamžikem.
Poněvadž už byl tak blízko svému cíli, báli se jen toho, aby nevrhl
harpunu dříve, než jej dohoní a předstihnou. Derick si byl podle
všeho naprosto jist, že se mu to podaří, a občas na ostatní čluny
posměšně kýval konvicí s petrolejem.
„Ten nezdvořilý, nevděčný hulvát!“ křičel Starbuck. „Vysmívá se
nám a dráždí nás právě tou konvicí, kterou jsem mu naplnil sotva
před pěti minutami.“ Potom svým obvyklým vybízivým šepotem:
„Jen rychle, moji chrti! Za ním!“
„Já vám řeknu, hoši,“ volal Stubb na svou posádku, „příčí se mému
náboženství, abych se vztekal, ale toho darebáckého Němce bych
rád sežral! Zabírejte  ano? Chcete dopustit, aby nás ten darebák doběhl? Pijete rádi kořalku? Nejlepší muž jí dostane celý sud. Honem,
proč někomu z vás nepraskne céva? Kdopak to spouští kotvu přes
palubu  nehneme se ani o píď  jsme na mrtvé vodě. Haló, na dně
člunu roste tráva! Apro krista pána, stožár se začíná zelenat! Takhle
to nepůjde, chlapci. Podívejte se na toho Němce! Krátce a dobře,
chlapi, budete chrlit oheň, nebo ne?“
 396 
„Podívejte se, jaké dělá mydliny!“ křičel poskakující Flask. „Jaký
je to hrb!  Ach, navezte se do té hověziny  leží jako kláda! Ach,
mládenci, skočte  lívance a mušle k večeři, víte, mládenci  pečené mlže a vdolečky, tak dělejte, mrskněte sebou  má sto sudů
tuku  neztraťte ho  ne  ne! Vidíte toho Němce  Ach, že pořádně
nezaberete, moji hoši  takový sud  takový chlapák! Což nemáte
rádi vorvaninu? Tam utíkají tři tisíce dolarů, lidičky!  banka  celá
banka! Anglická banka!  Ach, dělejte, dělejte, dělejte! Co ten Němec
má teď za lubem?“
V tom okamžiku Derick právě hodil svou konvici s petrolejem
proti blížícím se člunům a konev s olejem rovněž; sledoval tím patrně dvojí cíl, jednak zpomalit postup svých soupeřů, jednak zvýšit
rychlost svého člunu náhlým trhnutím zezadu.
„Ten nevychovanec! Ten tuleň holandská!“ zvolal Stubb. „Kluci,
teď veslujte jako padesát tisíc bitevních lodí, plných zrzavých ďáblů. Co říkáš, Taštego? Jsi ochoten rozlomit si páteř na dvaadvacet
kousků ke cti a slávě starého Gayheadu? Co říkáš?“
„Říkám veslovat jako zatracení,“ odpověděl indián.
Vztekle a všichni stejně popuzeni posměšky německého kapitána
hnali se muži z Pequody ve třech člunech kupředu, až se dostávali téměř do jedné linie s člunem soupeřovým. Tak rozohněni se k němu
každým okamžikem přibližovali. Tři důstojníci stáli hrdě v té krásné,
volné, rytířské pozici velitelů, blížících se ke kořisti, a občas povzbuzovali veslaře voláním: „Tamhle běží! Ať žije veslování do strhání!
K čertu s Němcem! Přejeďte ho!“
Ale Derickův původní náskok byl tak rozhodující, že přese všechnu jejich statečnost byl by zvítězil v tomto závodu, kdyby ho nebyl
postihl spravedlivý soud v podobě kraba, který se zakousl do vesla
jeho prostředního veslaře. Zatímco se tento nemotorný nešika snažil uvolnit své jasanové veslo aDerickův člun se proto div nepřevrhl,
kapitán hrozně zuřil a láteřil na své mužstvo; a to byla vhodná chvíle
pro Starbucka, Stubba a Flaska. S křikem mocně vyrazili kupředu
a utvořili šikmou linii směrem k německému člunu. V dalším okamžiku byly všechny čtyři čluny úhlopříčně seřazeny ve stopě velry-
 397 
by, přímo za ní, a po obou stranách se jim vzdouvala pěna, kterou
velryba za sebou nechávala.
Byl to strašný, přežalostný pohled k zbláznění. Velryba nyní plovala, hlavu nad vodou, vyrážela vodotrysk stálým zmučeným proudem a přitom jednou ubohou ploutví bila o bok ve smrtelném strachu. Převalovala se při svém potácivém útěku hned na tu, hned na
onu stranu a s každou vlnou, kterou prorážela, zapadala křečovitě
do moře nebo se převracela, vztyčujíc k obloze jedinou zmítající se
ploutev. Kdysi jsem viděl ptáka s přistřiženým křídlem, jak se stejně
polekaně pokoušel kroužit ve vzduchu a marně se snažil uniknout
lupičským jestřábům. Jenže pták má hlas a projeví svůj strach žalostným křikem, ale hrůza tohoto obrovského, němého mořského
tvora v něm byla spoutána a zakleta. Neměl hlasu mimo dusivý
chrapot dýchacího otvoru, a proto byl pohled na něho nevýslovně
žalostný. A přece jeho ohromný trup, čelist podobná padací mříži
a všemocný ocas, to všechno stále ještě čímsi děsilo i nejstatečnějšího muže, který ho takto litoval.
Derick věděl, že už pouhých několik okamžiků by poskytlo člunům Pequody výhodu, a než by se dal takto připravit o svou kořist,
raději se rozhodl riskovat vrh, který se jemu nepochybně zdál vrhem zcela mimořádně dlouhým, nežli mu navždy unikne ta poslední
příležitost.
Ale sotva se jeho harpunář postavil k vrhu, již všichni tři tygři 
Kvíkveg, Taštego a Dagů  bez rozkazu skočili na nohy, a stojíce
v úhlopříčné řadě, všichni najednou namířili svá železa, a nantucketské tři harpuny, vržené přes hlavu německého harpunáře, vnikly
do velryby. Oslepující pára a bílý oheň! Tři čluny narazily v první
zuřivosti střemhlavého velrybího úprku s takovou silou na německý
člun, že jak Derick, tak jeho zmatený harpunář byli z člunu vymrštěni a kýly tří člunů přes ně přeletěly.
„Nebojte se, Němci,“ zvolal Stubb, který se na ně za letu letmo
podíval, „hned vás někdo vyloví  to je v pořádku  viděl jsem vzadu nějaké žraloky  bernardýni, však víte  pomáhají pocestným
v tísni. Hurá, takhle to má letět! Každý kýl jako sluneční paprsek!
 398 
Hurá! Letíme jako tři plechovky přivázané na ocas zuřivé pumy. To
mi připomíná, hoši, jak to je, když se slon zapřáhne na rovině do
dvoukolového kočárku  to potom loukotě lítají, hoši, když si ho
takhle zapřáhnete! A bývá přitom nebezpečí, že vás vyklopí, když
narazíte na kopec. Hurá! Takovýhle pocit člověk mívá, když jede
k čertu, ke dnu  všechno se řítí po nekonečné nakloněné ploše
dolů. Hurá! Tahle velryba je nezmar, vůbec se neunaví!“
Ale úprk zvířete byl krátký. Velryba náhle vydechla a hřmotně se
potopila. S hlučným vrzáním se tři provazce otáčely kolem kolíků
s takovou silou, že do nich vyrývaly hluboké rýhy. Harpunáři se
obávali, aby jim při náhlém potápění brzy nedošly provazce, takže
vynakládali všechnu svou obratnost a lanem přidržovali opakované
kouřící otáčky, aby odvíjení zpomalili, až konečně  když svislý tah
na vzpěrách s olovnicovou šňůrou naznačoval, že tři provazy klesly
přímo dolů do modré vody  přídě byly již téměř v jedné rovině
s vodou, kdežto zádi člunů trčely vysoko do vzduchu. Velryba se
brzy přestala ponořovat; čluny zůstaly nějaký čas v nezměněném
postavení, protože harpunáři se obávali rozvinout víc provazce,
i když postavení bylo trochu choulostivé. Ačkoli čluny bývaly takto
staženy pod vodu a ztraceny, přece tato tak zvaná „výdrž“, při níž se
postranní hroty harpun tahem vzhůru zadírají do živého masa na
zádech, často přinutí mučeného leviatana, aby se opět vynořil a čelil
ostrým kopím svých nepřátel. Nemluvě o nebezpečí tohoto postupu
a při vší nejistotě, zda je to vždy nejlepší prostředek, je totiž jen
rozumné předpokládat, že čím déle zůstane zasažená velryba pod
vodou, tím bude vysílenější. Pro její obrovský povrch  u dospělého
vorvaně o něco méně než dva tisíce čtverečních stop  je tlak vody
nesmírný. Všichni víme, jak úžasný atmosférický tlak sami snášíme
dokonce i tady nahoře, na povrchu, ve vzduchu. Jak obrovské je
potom břemeno velryby, když nese na zádech sloup dvou set sáhů
oceánu! To se přinejmenším rovná tlaku padesáti atmosfér. Jeden
velrybář to odhadl na váhu dvaceti bitevních lodí se všemi děly,
zásobami a muži na palubě.
 399 
Když tři čluny spočívají na moři lehce se vlnícím, když muži upřeně hledí dolů do jeho věčné polední modři a není slyšet jediného zasténání nebo výkřiku a z hlubin nevystupuje ani vlnka, ani bublina,
kterýpak obyvatel pevniny by si pomyslil, že pode vším tím tichem
a mírem se zmítá a svíjí v agónii největší mořská obluda! Na přídích bylo vidět sotva osm stop provazce svisle napjatého. Je možno
uvěřit, že na třech takových tenkých šňůrách je zavěšen ohromný
leviatan jako velké závaží u týdenních hodin? Zavěšen  a k čemu?
Ke třem kocábkám. To je ten tvor, o kterém bylo kdysi tak vítězně
řečeno: „Zdaž naplníš háky kůži jeho a vidlicemi rybářskými hlavu
jeho? Meč stíhající jej neobstojí, ani kopí, šíp neb i pancíř.  Pokládá
železo za plevy, ocel za dřevo shnilé. Nezahání ho střela, za stéblo
počítá střelbu a posmívá se šermování kopím.“ To je ten tvor? Je to
on? Ach, jak málo se vyplňují slova proroků! Třebaže má leviatan
sílu tisíce koňských sil v ocasu, zabořil hlavu pod mořské hory, aby
se ukryl před kopími z Pequody.
Stíny tří člunů, vrhané dolů pod hladinu šikmým odpoledním
sluncem, byly jistě dost dlouhé a široké, aby zaclonily polovinu Xerxova vojska. Kdo může říci, jak děsivé jsou pro zraněnou velrybu
tyto obrovské přízraky, které se jí kmitají nad hlavou!
„Pozor, hoši, už se hýbe,“ vykřikl Starbuck, když se tři provazce
ve vodě náhle zachvěly, přivádějíce k nim nahoru jako po magnetických drátech zřetelné záchvěvy velrybího života a smrti, takže
je každý veslař cítil ve svém sedadle. Hned potom už na přídích tah
do hloubky hodně polevil a čluny se náhle vymrštily do výše, jako
se vymrští malá ledová kra, když z ní postrašeně naskáče do moře
shluklé stádo bílých medvědů.
„Přitahujte! Přitahujte!“ volal Starbuck znovu. „Vynořuje se.“
Provazce, které se ještě před chvilkou nedaly povytáhnout ani
o dlaň, teď námořníci vrhali mokré, v dlouhých, rychlých smyčkách
nazad do člunů a velryba brzy rozrazila vodu asi na dvě lodní délky
od lovců.
Její pohyby zřejmě prozrazovaly krajní vysílení. Většina pozemních zvířat má v mnohých cévách zvláštní chlopně nebo stavidla,
 400 
kterými se krev při poranění aspoň do jisté míry a v některých
směrech ihned zastavuje. U velryby tomu tak není. Jednou z jejích
zvláštností je, že má krevní cévy naprosto bez chlopní; když je probodnuta i tak malým hrotem, jaký má harpuna, začíná proto ihned
smrtelně krvácet z celé cévní soustavy. Akdyž se toto krvácení ještě
stupňuje neobyčejným tlakem vody, je-li velryba ponořena hluboko
pod hladinu, lze říci, že z ní život utíká nepřetržitým proudem. Ale
má v sobě takové množství krve a její vnitřní prameny jsou tak četné
a vzdálené, že vydrží takto neustále krvácet po dlouhou dobu, stejně
jako teče i za sucha řeka, kterou napájejí prameny ukryté kdesi ve
vzdálených a neviditelných horách. I teď, když čluny přiveslovaly k velrybě a nebezpečně se přiblížily k pohybujícím se ocasním
ploutvím a když důstojníci do ní vrhali kopí, tryskaly z nových ran
ustavičně další proudy krve, kdežto její přirozený dýchací otvor
v hlavě vyrážel do vzduchu zděšený proud páry toliko v přestávkách, třeba krátkých. Z tohoto otvoru ještě neprýštila krev, poněvadž ve velrybě nebyl dosud zasažen žádný orgán, jehož zranění
znamená smrt. Její životní podstata, jak se tomu významně říká,
nebyla ještě dotčena.
Když ji teď čluny obklopily těsněji, vynořil se velmi zřetelně celý
hořejšek jejího těla i s velkou částí trupu obvykle ponořeného. Bylo
vidět její oči nebo spíše místa, kde oči bývaly. Jako se v sukových dutinách nejnádhernějšího dubu, je-li poražen, shluknou podivné zakrsliny, tak z míst, kde bývaly kdysi velrybí oči, vyčnívaly slepé bulvy,
strašlivě ubohé na pohled. Ale nebylo tu nikoho, kdo by politoval.
Přestože je tak stará a má pouze jednu paži a slepé oči, velryba musí
zemřít  musí být zabita, aby se mohlo svítit při radostných svatbách
a jiných lidských radovánkách a osvětlovat i velebné chrámy, kde se
káže o bezpodmínečném neútočení jedněch proti druhým. Stále se
převalujíc v své krvi, konečně zčásti ukázala dole na boku podivně
zbarvenou bouli nebo výrůstek velký asi jako košík.
„Pěkné místo,“ zvolal Flask, „dovolte, píchnu ji tam.“
„Počkej,“ zvolal Starbuck, „toho není třeba!“
 401 
Lidský Starbuck přišel pozdě. V okamžiku, kdy byl hrbol zasažen, vystříkl z této kruté rány proud hnisu a velryba, jíž bodnutí
způsobilo nesnesitelná muka, vrhla se s ohromnou prudkostí slepě
na čluny, a chrlíc hustou krev, kropila čluny i jejich jásající posádky
sprchou sedlé krve. Flaskův člun převrátila a rozdrtila jeho příď. To
byla její poslední rána. Byla teď už tak vysílena ztrátou krve, že se
bezmocně odvalila od zkázy, kterou způsobila. Těžce oddychujíc,
ležela na boku, tloukla bezmocně pahýlem ploutve a potom se znovu
a znovu pomalu převracela jako zmírající svět, až obrátila vzhůru
bílé stydké části břicha, zůstala ležet jako kláda a zemřela. Její poslední vydechnutí bylo velmi žalostné. Jako když neviditelná ruka
pomalu uzavírá přívod nějaké mocné fontány a sloupec vodotrysku
se s přitlumeným melancholickým žbluňkáním chýlí k zemi stále
níž a níž  tak vypadal i poslední umírající vodotrysk té velryby.
Zatímco posádky čekaly, až připluje loď, tělo brzy začalo jevit
známky toho, že se potopí i se všemi neukořistěnými poklady. Na
rozkaz Starbuckův jsme k němu okamžitě připevnili na různých
místech provazy, takže zanedlouho byl každý člun plovákem. Potopená velryba visela několik palců pod nimi na provazech. Když
se loď přiblížila, byla velryba velmi zručně přitažena k jejímu boku
a pevně zajištěna velmi silnými řetězy, kterých se užívá k upevňování ocasu; bylo totiž jasné, že se ihned potopí ke dnu, nebudeme-li
ji uměle udržovat nad vodou.
Náhodou snad už při prvním zaseknutí rýčem do velryby byla
na spodní části hrbolu, o kterém jsem se zmínil, nalezena celá harpuna, rozežraná rezem. Ale v mrtvých tělech zabitých velryb se
často najdou kusy harpun, a maso kolem nich bývá úplně zahojeno
a žádný výčnělek nevyznačuje, kde jsou; v tomto případě způsobila
ono zhnisání jistě nějaká zvláštní, neznámá příčina. Ještě podivnější
byla okolnost, že se ve velrybě našel nedaleko železné harpuny hrot
harpuny kamenné a maso okolo tohoto hrotu bylo naprosto tuhé.
Kdo vrhl toto kamenné kopí? A kdy? Snad nějaký indián ze Severozápadu dávno předtím, než byla objevena Amerika.
 402 
Nedá se říci, jaké jiné divy mohly být vytaženy z tohoto ohromného kabinetu; tělo velryby se víc a víc potápělo, táhlo loď bokem
neslýchaně do hlubin, a tak nedošlo k dalším objevům. Starbuck,
jenž řídil práce, držel se velryby do poslední chvíle. Držel se jí tak
odhodlaně, že by se byla loď nakonec převrhla, kdyby byl trval na
tom, aby zůstala připoutána k zdechlině. Když potom dal rozkaz,
aby se loď od velryby odpoutala, působil už takový nezdolný tah
na palubní kolíky, k nimž jsou připevněny řetězy a lana, že nebylo
možno je s kolíků stáhnout. Zatím se Pequod celá naklonila. Přejít
na druhou stranu paluby  to bylo jako stoupat po příkré střeše
domu. Loď vzdychala a skřípala. Mnohé slonovinové výplně zábradlí a vykládání v kajutách tímto nepřirozeným přesunem vypadly.
Nepomohly sochory a páky, které měly hnout nehybnými řetězy,
strhnout je z kolíků. Velryba se teď ponořila tak hluboko, že už
vůbec nebylo možno se dostat k potopeným koncům řetězů, a každým okamžikem jako by se přidávala k potápějící se tíži celá tunová
závaží. Zdálo se, že se loď už převrátí.
„Počkej, počkej, slyšíš?“ křičel Stubb na velrybu. „Proč tak ďábelsky spěcháš se potopit! Usta hromů, hoši, musíme něco udělat, nebo
bude konec. Nemá smyslu se tam rýpat; nechte toho s těmi sochory
a běžte někdo pro brousek a nožík, a přeřízněte ty velké řetězy.“
„Řezat? Ano, ano!“ vykřikl Kvíkveg, popadl těžkou tesařskou sekeru, vyklonil se z otvoru v boku lodi a začal sekat do největšího
řetězu, ocelí do železa. Stačilo jen několik úderů sršících jiskrami
a ohromná váha se postarala o ostatek. Se strašným prásknutím
se všechny řetězy utrhly; loď se narovnala, zdechlina se potopila.
Takové občasné nevyhnutelné potopení vorvaně právě zabitého
je velmi zvláštní zjev a žádný velrybář je ještě řádně nevysvětlil.
Obyčejně má zabitý vorvaň velký vztlak a plove tak, že bok nebo břicho hodně vyčnívají nad hladinu. Kdyby ty ojedinělé velryby, které
se takto potopí, byly staré, hubené a životem zklamané, kdyby měly
zmenšené zásoby tuku, kosti těžké a revmatické, mohli byste dost
oprávněně tvrdit, že potopení zaviňuje nezvyklá specifická váha
ryby takto klesající, když tu není dost látky, která by ji nadnášela.
 403 
Ale není tomu tak. I mladé velryby, kypící zdravím, které oplývají
vznešenými úmysly, i tito svalnatí plovoucí hrdinové se totiž někdy potopí i se vším žádoucím tukem kolem těla, jsou-li předčasně
usmrceni v květu mládí a ohnivé životnosti.
Nutno však říci, že u vorvaně se toto nevítané klesnutí vyskytuje
mnohem méně často nežli u jiných druhů. Na jednoho potopeného
vorvaně přijde dvacet potopených grónských velryb. Tento druhový
rozdíl je patrně nemalou měrou zaviněn tím, že grónská velryba má
větší množství kostí. Samy její benátské žaluzie váží někdy víc než
tunu a tohoto zatížení je vorvaň zcela prost. Jsou však případy, kdy
se po uplynutí mnoha hodin nebo několika dnů potopená velryba
opět zvedne, vynořujíc se víc nežli zaživa. Příčina toho je jasná. Vytvářejí se v ní plyny, nadme se do úžasného objemu a je z ní jakýsi
zvířecí balon. I válečná loď by ji pod sebou sotva udržela. Když se
loví ve vodách při pobřeží, v hloubkách, které lze ještě měřit, u zálivů Nového Zélandu, a grónská velryba jeví známky, že se potopí,
velrybáři na ni upevňují plováky s dlouhými provazy, aby věděli,
kde ji hledat, kdyby se po potopení znovu vynořila.
Nedlouho po zmizení zdechliny jsme ze stožáru Pequody slyšeli
výkřik, který oznamoval, že Jungfrau opět spustila čluny, ačkoli bylo
vidět jen vodotrysk velryby s hřbetní ploutví, patřící k druhu velryb
nepolapitelných, poněvadž je plavkyní neuvěřitelně zdatnou. Ale
vodotrysk této velryby se tolik podobá vodotrysku vorvaně, že si
je nezkušení velrybáři často zmýlí. Proto nyní Derick a všichni jeho
společníci statečně pronásledovali obludu, kterou nelze dostihnout.
Panna napjala všechny plachty a pustila se za svými čtyřmi čilými
čluny, a tak zmizeli všichni daleko na straně závětrné, stále ještě při
odvážné, slibné honbě.
Ach, mnoho je velryb s hřbetní ploutví a mnoho je Dericků, milý
příteli!
 404 
LXXXII.
ČEST A SLÁVA VELRYBÁŘSTVÍ
Jsou některá podnikání, při nichž je nejlepší metodou pečlivý nepořádek.
Čím hlouběji pronikám do této látky o velrybaření a docházím
v svém pátrání až k samému jeho původu, tím víc jsem dojat jeho
velkou ctihodností a starobylostí. Zejména když shledávám, že tolik
velkých polobohů, hrdinů a všemožných proroků tak či onak vyznamenalo toto podnikání, uvádí mě v nadšení myšlenka, že také já,
třeba jen okrajově, patřím k takovému slavnému bratrstvu.
Statečný Perseus, syn Diův, byl prvním velrybářem. Kvěčné poctě
našeho povolání budiž řečeno, že první velryba, napadená naším
bratrstvem, nebyla zabita ze žádného zištného úmyslu. To byly rytířské doby našeho povolání, kdy jsme se chápali zbraní jen proto,
abychom pomáhali utiskovaným, a ne abychom lidem naplňovali
jímky lamp. Každý zná krásný příběh o Perseovi a Andromedě: jak
byla rozkošná Andromeda, dcera královská, připoutána ke skále na
mořském pobřeží, a právě když ji chtěl leviatan unést, přiblížil se
nebojácně Perseus, kníže velrybářů, harpunoval obludu, osvobodil
dívku a oženil se s ní. Byl to znamenitý, obdivuhodně umělecký výkon, jakého zřídkakdy dosáhne nejlepší harpunář našich dnů, neboť
tento leviatan byl zabit jednou ranou. Nechť nikdo nepochybuje
o tomto starém argejském příběhu; vždyť ve staré Joppe, nynější
Jaffě, na syrském pobřeží stála v jednom pohanském chrámu po
celé věky obrovská kostra velryby, o níž tradice toho města a všichni
obyvatelé tvrdili, že jsou to kosti právě té velryby, kterou zabil Perseus. Když Joppe dobyli Římané, dopravili tuto kostru vítězoslavně
do Itálie. Na tomto příběhu se zdá nejzajímavější a podnětně nejdůležitější to, že právě z Joppe vyplul Jonáš.
Příbuzný tomuto dobrodružství Persea a Andromedy  a ovšem
podle některých nepřímo od něho odvozen  je slavný příběh o svatém Jiřím a draku. O tomto draku se domnívám, že to byla velryba,
 405 
neboť v mnohých starých kronikách jsou velryby a draci divně pomícháni a často se navzájem zastupují. „Jsi jako lev vod a jako drak
moře,“ praví Ezechiel, míně tím zřejmě velrybu  vždyť některá
vydání bible přímo tohoto slova užívají. Kromě toho by hrdinskému
činu svatého Jiří ubylo mnoho slávy, kdyby se byl utkal jen s lezoucím plazem pozemským, místo aby bojoval s velkou obludou hlubin.
Hada může zabít kdokoli, ale jen Perseus, svatý Jiří a Coffin mají
odvahu pustit se neohroženě do velryby.
Nedejte se zavést dnešním zobrazováním tohoto výjevu. Tvor,
s kterým zápasí ten statečný velrybář, je sice nejasně představován
v podobě okřídlené šelmy, zápas se sice odehrává na souši a světec sedí na hřbetě koně, ale musíme počítat s velkou nevědomostí oněch dob, kdy pravá podoba velryby byla umělcům neznáma.
A uvážíme-li, že tak jako v případě Perseově mohla velryba svatého
Jiří vylézt z moře na pobřeží, a pomyslíme-li, že zvíře, na kterém jel
svatý Jiří, mohl být jenom velký tuleň nebo mrož; přihlédneme-li
k tomu ke všemu, nebude se zdát nijak neslučitelné s posvátnou
legendou a s nejstaršími kresbami této scény, když budeme tak
zvaného draka považovat jen a jen za samého velkého leviatana.
Ostatně v zrcadle tvrdé a přísné pravdy dopadne celý příběh jako
ta modla Filištínských zvaná Dagón, napůl ryba, napůl člověk. Když
ji postavili před archu Izraele, odpadla jí lidská hlava i obě dlaně
a zbyl z ní jen špalek neboli rybí část. Tak je tedy jeden z našeho
vlastního slavného cechu, rovněž velrybář, strážným patronem Anglie; a my, harpunáři zNantucketu, měli bychom být vlastně zařazeni
do nejvznešenějšího řádu svatého Jiří. Proto nechť se rytíři oné
ctihodné společnosti (z nichž žádný  odvažuji se tvrdit  neměl
nikdy co dělat s velrybou jako jejich velký patron) nikdy nedívají
na Nantuckeťana s opovržením, poněvadž my i v našich vlněných
kazajkách a kalhotách potřísněných dehtem máme na řád svatého
Jiří větší právo než oni.
Dlouho jsem byl na pochybách, mám-li mezi nás připustit Herakla. Tohoto starověkého Crocketta a Kita Carsona, tohoto svalnatého vykonavatele radostných, poctivých hrdinských činů, sice
 406 
podle řeckého bájesloví spolkla a zase vyvrhla velryba, ale není
jasné, zda už to z něho učinilo velrybáře. Nikde není psáno, že svou
velrybu skutečně harpunoval, totiž neudělal-li to zevnitř. Přesto ho
můžeme mít za velrybáře jaksi nedobrovolného; rozhodně aspoň
velryba chytila jeho, když už ne on velrybu. Prohlašuji ho proto za
člena našeho klanu.
Ale nejlepší odporující si autority pokládají řecký příběh o Heraklovi a velrybě za odvozeninu mnohem staršího židovského příběhu o Jonášovi a velrybě, a vice versa: jistě jsou si velmi podobny.
Nuže, přihlašuji-li mezi nás poloboha, proč ne proroka?
Členy našeho řádu však nejsou jen samí hrdinové, svatí, polobozi a proroci. Náš velmistr má být teprve jmenován; jako vznešení králové starověku shledáváme, že u pramenů našeho bratrstva
nechybějí ani sami velicí bohové. Měl bych teď vyprávět krásný
orientální příběh ze šáster, posvátného zákoníku Indů, který nám
dává hrozného Višnua, jednoho z božské trojice hindské; dává nám
božského Višnua za Pána  neboť Višnu si při prvním ze svých deseti pozemských vtělení vybral a navždy posvětil velrybu. Když se
Bráhma neboli Bůh Bohů  jak praví šástry  odhodlal znovu vytvořit svět po jedné z jeho periodických zkáz, zrodil Višnua, aby toto
dílo řídil. Ale Védy, posvátné knihy, jejichž znalost byla pro Višnua,
než začal tvořit, patrně nezbytná a které tedy musely obsahovat
jakési praktické pokyny pro mladé architekty, Védy ležely na dně
mořském. Proto se Višnu vtělil ve velrybu, a ponořiv se s jejím tělem
do největších hloubek, zachránil posvátné knihy. Nebyl tedy Višnu
velrybářem? Vždyť člověku, který jezdí na koni, se také říká koňař.
Perseus, svatý Jiří, Herakles, Jonáš a Višnu  to je seznam našich
členů! Který klub kromě velrybářského má v čele členy tak vynikající?
 407 
LXXXIII.
JONÁŠ Z HLEDISKA HISTORICKÉHO
V předešlé kapitole jsme se dotkli historického příběhu o Jonášovi
a velrybě. Ale někteří Nantuckeťané tomuto historickému příběhu
o Jonášovi a velrybě příliš nevěří. Ovšem také někteří skeptičtí Řekové a Římané, vynikající nad pravověrné pohany své doby, stejně
nedůvěřovali příběhu o Heraklovi a velrybě, o Arionovi a delfínu,
a přece jejich pochybnosti neučinily z těchto tradic fakta o nic méně
pravdivá.
Jeden starý rybář ze Sag Harboru uváděl za hlavní důvod svých
pochyb o pravdě hebrejského příběhu toto: Má prý jednu z těch
zvláštních starosvětských biblí, vyzdobenou podivnými, nevědeckými rytinami; jedna z nich ukazuje Jonášovu velrybu se dvěma
vodotrysky na hlavě  zvláštnost, která je typická jen u jednoho
druhu leviatana (u grónské velryby a jejích odrůd); je to velryba,
o níž velrybáři říkají: „Houstičkou by se udusila“, tak malý má hltan.
Ale na to má biskup Jebb odpověď již napřed připravenou. Není
třeba, praví biskup, představovat si, že byl Jonáš pohřben v břiše
velryby, nýbrž mohl být dočasně ukryt v některé části její tlamy.
Ato se zdá od toho dobrého biskupa docela rozumné. Věru, grónská
velryba by mohla pojmout do tlamy dva hrací stolky a pohodlně
k nim usadit všechny hráče whistu. Snad se také mohl Jonáš schovat
ve vykotlaném zubu. Ale rozvážíme-li si to, řekneme, že grónská
velryba zuby nemá.
Další důvod, který Sag Harbor (tak mu říkali) uváděl pro to, že
v této věci prorokovi nevěří, byla jakási nejasnost, pokud jde o uzavření prorokova těla a o žaludeční šťávy velryby. Tato námitka však
rovněž padá, protože jeden německý vykladač bible tvrdí, že se
Jonáš musel uchýlit do plovoucího těla mrtvé velryby  asi tak jako
francouzští vojáci při ruském tažení proměnili své mrtvé koně ve
stany a vlezli do nich. Jiní evropští vykladači se zas dohadují, že když
byl Jonáš vržen přes palubu joppské lodi, podařilo se mu rovnou
 408 
uniknout na jinou loď nablízku, která měla patrně velrybu na přídi
jako klounovou sochu. A já bych přidal, že se možná jmenovala Velryba, jako jsou dnes některé lodi pojmenovány Žralok, Racek nebo
Orel. Nechyběli ani učení vykladači bible, kteří mínili, že velryba
z knihy o Jonášovi znamená pouze záchranný pás  vak naplněný
vzduchem  k němuž ohrožený prorok doplaval, a tak se zachránil
před smrtí v hlubinách. Chudáka Sag Harbora odrážejí ze všech
stran. Má však ještě jeden důvod pro svou malověrnost. Pamatuji-li
se dobře, měl tento důvod: Velryba spolkla Jonáše v moři Středozemním a za tři dny ho vyvrhla někde tři dny cesty od Ninive, města
na Tigridu, do něhož je mnohem dál než tři dny cesty od nejbližšího
místa na pobřeží moře Středozemního. Jak to bylo možné?
A neměla velryba jinou cestu, kudy by dopravila proroka tak
blízko k Ninive? Měla. Mohla ho nést kolem mysu Dobré naděje.
Ale nemluvíme-li ani o cestě přes celé Středozemní moře a o další
plavbě Perským zálivem aRudým mořem, tedy by taková domněnka
předpokládala úplné obeplutí celé Afriky ve třech dnech, nemluvě
o tom, že vody Tigridu jsou blízko Ninive příliš mělké, aby v nich
mohla plout nějaká velryba. Mimoto by taková představa o Jonášově
obeplutí mysu Dobré naděje odňala čest objevení tohoto významného mysu Bartoloměji Diazovi, jeho obecně uznávanému objeviteli,
a tak by usvědčila moderní dějiny ze lži.
Všechny tyto pošetilé námitky starého Sag Harbora byly jen důkazem jeho bláhové pýchy z rozumu  pýchy hodné pokárání, a tím
víc u něho, poněvadž jeho vzdělání bylo nepatrné a věděl jen to, co
pochytil na slunci a na moři. Pravím, že to jen ukazuje jeho bláhovou,
bezbožnou pýchu a ohavnou, ďábelskou vzpouru proti důstojnému
kněžstvu. Vždyť jeden portugalský katolický kněz právě tuto představu o Jonášově cestě do Ninive kolem mysu Dobré naděje velebil
jako velkolepé oslavení celého zázraku. A tak to také bylo. Vysoce
vzdělaní Turci dodnes zbožně věří v historický příběh Jonášův. Aasi
před třemi sty lety vypráví anglický cestovatel v starých Harrisových cestopisech o turecké mešitě vystavěné na počest Jonášovu:
v této mešitě byla zázračná lampa, která hořela bez oleje.
 409 
LXXXIV.
DLOUHÝ VRH KOPÍM
Aby se kola vozů otáčela snadno a rychle, bývají jejich osy namazány,
a z téhož důvodu provádějí někteří velrybáři cosi obdobného na
svých člunech: mažou dno tukem. Není pochyby, že takové opatření
nemůže škodit, spíš může přinést výhodu, kterou nelze pohrdat,
uvážíme-li, že tuk a voda jsou nepřátelé, že tuk je kluzký a že jde
o to, aby člun po vodě dobře klouzal. Kvíkveg pevně věřil v namazání
člunu tukem a jednoho rána, nedlouho potom, co zmizela německá
loď Jungfrau, pustil se s neobvyklou horlivostí do této práce. Lezl
pod spodkem člunu, visícího nad lodním bokem, a vtíral do něho
mastnotu, jako by chtěl přičinlivě zajistit úrodu vlasů na lysém kýlu.
Pracoval patrně pod vlivem zvláštní předtuchy. Události potvrdily,
že měl dobré tušení.
K polednímu hlídky spatřily velryby, ale sotva se k nim loď přiblížila, obrátily se a prchaly překotnou rychlostí; byl to nespořádaný
útěk, jako když prchaly Kleopatřiny lodi od Aktia.
Přesto se čluny pustily do pronásledování a Stubbův člun byl
v čele. Taštegovi se s velkým úsilím konečně podařilo zabodnout
jednu harpunu, ale zasažená velryba se vůbec nepotopila, nýbrž prchala ustavičně po hladině, a zvýšenou rychlostí. Takové nepřetržité
napětí musí zaraženou harpunu dříve nebo později nezbytně vytrhnout. Bylo proto nutno zasáhnout prchající velrybu kopím nebo se
smířit s tím, že unikne. Přirazit člunem k jejímu boku bylo nemožné,
poněvadž plovala neobyčejně rychle a zuřivě. Co tedy zbývalo?
Ze všech znamenitých úskoků a fortelů, triků a nesčetných důmyslných kousků, k nímž zkušený velrybář bývá tak často donucen,
žádný nepřekoná onen skvělý manévr s kopím, zvaný dlouhý vrh
kopím. Žádný šerm končíři ani šavlemi se mu zdaleka nevyrovná.
Je nevyhnutelný jen u velryby nezadržitelně prchající. Velkolepou
hlavní zvláštností tohoto vrhu je pozoruhodná vzdálenost, na jakou
se přesně vrhá dlouhé kopí z člunu, který se prudce kymácí a poska-
 410 
kuje, za nejvyšší rychlosti. Celé kopí, ocel i dřevo dohromady, měří
deset až dvanáct stop. Ratiště bývá mnohem lehčí než u harpuny
a je také z lehčího materiálu, z jedle. K držadlu je připojen tenký
provaz velmi dlouhý, zvaný vlečné lanko, jímž možno kopí po vrhu
přitáhnout zpátky.
Než budeme pokračovat, musíme se tu zmínit o závažné věci:
harpunu můžete sice vrhat na takovou dálku stejným způsobem
jako kopí, ale přece jen se to dělá málokdy, a když se to podnikne,
bývá zásah ještě řidčeji úspěšný: vážnou překážkou je tu totiž větší
váha a menší délka harpuny, srovnáváme-li ji s kopím. Proto je zpravidla nutno přichytit se dříve k velrybě, než může dojít k dlouhému
vrhu kopím.
Podívejte se nyní na Stubba, kterému právě humorná, uvážlivá
chladnokrevnost a mysl klidná v nejhorších situacích dávaly zvláštní kvalifikaci, aby mohl vyniknout v tomto vrhu kopím. Podívejte
se na něho! Stojí zpříma na zmítané přídi letícího člunu, v mracích pěny, a táhnoucí velryba je čtyřicet stop před ním. Stubb lehce
drží dlouhé kopí, dvakrát nebo třikrát je po délce přehlédne, aby
se přesvědčil, že je opravdu rovné, nabere do jedné ruky svištivé
smyčky lanka, aby mu volný konec zůstal v hrsti a zbytek se mohl
volně rozvinovat. Potom přidrží kopí ve výši svého opasku a namíří je na velrybu. Stále zaměřuje kopí na velrybu a ustavičně je
vyrovnává v ruce, skláněje dřevěný konec, čímž stále zvedá špičku,
až má zbraň dobře vyváženou na dlani, patnáct stop ve vzduchu.
Připomíná vám trochu kejklíře, udržujícího v rovnováze dlouhou
tyč na bradě. Vpříštím okamžiku rychlý, nevylíčitelný pohyb, svítivá
ocel překlene zpěněnou vzdálenost nádherným, vysokým obloukem a kopí se chvěje v zraněném důležitém místě velrybího těla.
Velryba teď chrlí místo jiskřivé vody červenou krev.
„To v ní otevřelo pípu!“ zvolal Stubb. „To je nesmrtelný Čtvrtý
červenec. Ze všech fontán dnes musí tryskat víno! Teď kdyby to
tak byla stará orleánská whisky nebo stará ohijská nebo i ta mizerná žitná! Taštego, kamaráde, to potom nastavíš konvici k fontáně
a budeme pít dokola! Ano, opravdu, na mou duši! Uvařili bychom
 411 
znamenitý punč v otvoru jejího chrliče a z té živé punčové bowle
můžeme zunkat živou vodu.“
Za takového žertovného hovoru se opakuje znovu a znovu zručný
vrh a kopí se vrací k svému pánu jako chrt obratně držený na šňůře.
Umírající velryba sebou začíná trhat v předsmrtné křeči. Natažený
provazec se uvolňuje. Vrhač usedne na záď se založenýma rukama
a mlčky pozoruje, jak obluda umírá.
 412 
LXXXV.
FONTÁNA
Ačkoli po šest tisíc let  a nikdo neví, kolik milionů věků předtím 
velké velryby vyrážely vodotrysky všude nad mořem, kropíce i a zamlžujíce zahrady hlubin jakoby samými kropícími nebo zamlžovacími konvemi; ačkoli po mnohá století tisíce lovců bývalo u samé
velrybí fontány a pozorovalo její kropení a vodomet  ačkoli se dálo
to všechno, přece až do této požehnané minuty (jedna hodina a patnáct a čtvrt minuty odpoledne 16. prosince L. P. 1851) zůstává ještě
problémem, jsou-li fontány opravdu fontánami vody nebo pouhé
páry  to je zajisté hodno pozoru.
Podívejme se tedy na tuto věc a zároveň na jiné zajímavé okolnosti. Každý ví, že tvorové ploutevnatí dýchají většinou zvláštním
důmyslným zařízením žáber vzduch, neustále míšený s živlem,
v kterém plují. Proto by mohl sled nebo treska žít třeba sto let a ani
jednou nevystrčit hlavu nad vodu. Ale velryba může žít jenom vdechováním čistého vzduchu přímo z ovzduší, poněvadž její zvláštní
vnitřní struktura ji vybavila normálními plícemi jako lidské tvory.
Proto musí pravidelně navštěvovat hořejší svět. Nemůže však ani
sebeméně dýchat tlamou, protože vorvaní tlama v obvyklém postavení je aspoň osm stop pod hladinou. A co víc, dýchací trubice
velryby nemá žádné spojení s její tlamou. Ne, dýchá jenom dýchacím
otvorem, který má na vršku hlavy.
Řeknu-li, že u každého tvora je dýchání činnost naprosto nezbytná k udržení života, poněvadž čerpá ze vzduchu určitý prvek, který
se tak dostává do styku s krví a obdařuje ji silou životodárnou, myslím, že se nemýlím, i když přitom snad užívám zbytečných vědeckých výrazů. Předpokládejme, že je tomu tak, a dojdeme k názoru,
že kdyby všechna krev v člověku mohla být okysličena při jednom
vdechnutí, mohl by pak člověk uzavřít chřípí a po delší dobu nevdechovat nový vzduch. To znamená, že by potom mohl žít a nedýchat.
I když to vypadá nepřirozeně, přesně takové je to u velryby, která si
 413 
s přestávkami žije soustavně tak, že za celou hodinu i déle (když je
u dna) nevdechne ani jedinkrát a nepřijme ani jinak jedinou částečku vzduchu, neboť nemá žádné žábry. Jak je to možné? Mezi žebry
a po obou stranách páteře je vybavena pozoruhodným spletitým
krétským labyrintem jemňoučkých cév; když opustí hladinu, jsou
tyto cévy plně roztaženy okysličenou krví. Tak v sobě nese hodinu
i déle přebytečnou zásobu životnosti v mořské hloubce tisíc sáhů,
stejně jako si velbloud, kráčející přes vyprahlou poušť, nese ve čtyřech zásobních žaludcích přebytečnou zásobu vody pro budoucí
potřebu. Anatomická skutečnost tohoto labyrintu je nesporná, a že
předpoklad na něm založený je rozumný a pravdivý, to mi připadá
tím jistější, když přemýšlím o nevysvětlitelné jinak úpornosti, s jakou onen leviatan vyráží své vodotrysky. Míním tím tohle: kdykoli
se vorvaň vynoří nad hladinu a není znepokojován, setrvá na ní po
dobu přesně stejnou jako při každém jiném nerušeném vynoření.
Řekněme, že tu pobude jedenáct minut a vyrazí sedmdesát fontán,
to znamená, vydechne sedmdesátkrát. Když se vynoří znovu, bude
opět přesně na minutu mít svých sedmdesát výdechů za touž dobu.
Jestliže ho po několika výdeších poplašíte, takže se potopí, musí
se znovu vynořit, aby doplnil svou pravidelnou dávku vzduchu,
a teprve když vdechne sedmdesátkrát, může se konečně potopit
a vydržet pod vodou po celou svou dobu. Všimněte si, že u různých
jednotlivců jsou tyto dávky sice různé, ale u každého jednotlivce
jsou stejné. Nuže, z jakého důvodu by se velryba tak úporně snažila dosáhnout svého počtu výdechů, když ne proto, aby si naplnila
vzdušnou zásobárnu, než se ponoří nadobro? Je také zřejmé, že tato
nutnost vynořovat se vydává velrybu všem osudným nebezpečím
lovu. Obrovský leviatan by nemohl být chycen ani hákem, ani sítí,
kdyby plul tisíc sáhů pod slunečním světlem. Vítězství ti tedy nepřináší ani tak tvá zručnost, ó lovče, jako spíš ta velká nezbytnost!
Člověk musí dýchat ustavičně  jeden dech stačí jen na dva nebo
tři tepy. Proto ať už vykonává jakoukoli jinou práci, ať bdí či spí,
musí dýchat, jinak zemře. Vorvaň však dýchá jen jednu sedminu
svého času, čili jen v neděli.
 414 
Řekli jsme, že velryby dýchají pouze svým dýchacím otvorem.
Kdybychom mohli po pravdě dodat, že jejich fontány jsou smíšeny
s vodou, měli bychom, myslím, vysvětlení, proč se jejich čich zdá
zastřený. Jediné ústrojí, které se u vorvaně vůbec podobá nosu, je
právě onen chrlicí otvor, a když je tak ucpán dvěma živly, nemůžeme
ovšem očekávat, že bude mít schopnost čichovou. Ale poněvadž
je vodomet záhadou  neví se, zda je to voda či pára  nemůžeme
dosud v této věci dojít k naprosté jistotě. Přece však je dokázáno,
že vorvaň nemá zvláštní čichové orgány. Nač by jich potřeboval?
V moři není růží ani fialek, ani kolínské vodičky.
Dále: jeho průdušnice ústí jen do trubice, kterou chrlí, a tato dlouhá trubice je  podobně jako velký kanál Erie  opatřena jakýmisi
stavidly (která se otvírají a zavírají), aby uvnitř udržela vzduch nebo
zahradila cestu vodě shora; proto velryba nemá žádný hlas, ledaže
byste ji chtěli urazit tvrzením, že mluví nosem ve chvílích, kdy tak
podivně chrčí. Ostatně má velryba co komu říci? Zřídkakdy jsem
poznal hlubokého myslitele, který by měl tomuto světu co říci, leda
snad když je donucen vykoktat něco, aby sehnal na živobytí. Ach,
naštěstí svět tak rád poslouchá!
Chrlicí trubice vorvaně, určená hlavně pro přívod vzduchu, běží
vodorovně mnoho stop, přímo pod horním povrchem hlavy a trochu
k jedné straně; tato zvláštní trubice se neobyčejně podobá plynové rouře, která se vede v městě pod jednou stranou ulice. Vrací se
však otázka, zda tato plynová roura je též rourou vodovodní, jinými
slovy, zda vodotrysk vorvaně je jen pára z vydechovaného vzduchu,
či zda vydechovaný vzduch je smíšen s vodou nabranou do tlamy
a vyvrženou chrlicím otvorem. Je jisté, že tlama je nepřímo spojena
s trubicí pro vydechování, ale nelze dokázat, že jsou spojeny proto, aby se mohla voda vypouštět dýchacím otvorem. Vorvaň by to
asi nejvíc potřeboval, když při krmení nabere do tlamy také vodu.
Potrava vorvaně je však hluboko pod hladinou, kde nemůže chrlit,
i kdyby chtěl. Kromě toho, pozorujete-li ho bedlivě a podle hodinek,
shledáte, že není-li rušen, bývá mezi dobami vodometů a pravidelnými dobami dýchání pevný rytmus.
 415 
Proč však někoho mořit všemi těmito úvahami o tom tématu?
Mluv přímo! Viděls jeho vodomet. Řekni nám tedy, co to je! Což nerozeznáš vodu od vzduchu? Drahý pane, na tomto světě není vždy tak
snadné rozhodnout takové prosté otázky. Poznal jsem, že věci pro
vás nejprostší bývají nejzamotanější. A pokud jde o ten vodomet,
můžete v něm stát, a ještě nebudete najisto vědět, co to vlastně je.
Jeho jádro je ukryto ve sněhobílé jiskřící mlze, která je zahaluje.
Jak můžete s jistotou říci, zda z něho stříká voda, když přece, kdykoli
se k velrybě natolik přiblížíte, abyste zřetelně viděli její vodomet,
velryba se ustavičně pohybuje a voda stříká kolem dokola? Jestliže v takové chvíli opravdu myslíte, že jste postřehli ve vodometu
kapičky vláhy, jak můžete vědět, že to není jen sražená pára? Nebo
jak víte, že to nejsou právě povrchové kapky z dýchacího otvoru na
temeni velrybí hlavy? Vždyť i když velryba klidně pluje za poledne
v mírném moři a slunce jí vysuší vyzdvižený hrb jako velbloudí
hrb na poušti, i tehdy mívá velryba kalužinku vody na hlavě, tak
jako často za parného slunce spatříte ve skále dutinu naplněnou
dešťovou vodou.
Není ostatně ani zvlášť rozumné, aby lovec byl příliš zvědav na
pravou povahu velrybího chrliče. Nevyplatí se mu dívat se do něho
a přibližovat k němu obličej. Nemůžete přijít se džbánkem k této
fontáně, naplnit jej a odejít. Přijdete-li jen nepatrně do styku s vnějším popraškem vodometných par, což se stane často, začne vás kůže
prudce pálit, poněvadž to, co se jí dotklo, je žíravé. Znám člověka,
který přišel do bližšího ještě styku s vodometem, zda z úmyslu vědeckého nebo jiného, to nevím, ale kůže se mu sloupla z tváří i rukou. Proto velrybáři považují vodomet za jedovatý a hledí se mu
vyhnout. Ještě něco  slyšel jsem a valně o tom ani nepochybuji, že
vstříkne-li vám tento vodomet rovnou do očí, oslepnete. Zdá se mi,
že nejrozumnější, co badatelé mohou učinit, je nechat tento smrtící
vodomet na pokoji.
I když nemůžeme dokazovat a zjišťovat, přece můžeme aspoň
vyslovovat pravděpodobné dohady. Já se domnívám toto: vodomet
není nic jiného než pára. Vedle jiných důvodů vedou mě k tomuto
 416 
závěru úvahy o vrozené důstojnosti a vznešenosti vorvaně; nepokládám jej za obyčejného, povrchního tvora, neboť je nesporné, že
ho nikdy nenajdeme na mělčinách nebo blízko pobřeží, kde všechny
ostatní velryby někdy pobývají. Je důkladný a hluboký. Jsem přesvědčen, že z hlav všech důkladných, hlubokých bytostí, jako Platona, Pyrrhona, ďábla, Dia, Danta a tak dále, stoupá vždy vzhůru
jakási sotva viditelná pára, kdykoli uvažují o hlubokých myšlenkách.
Když jsem psal malé pojednání o nesmrtelnosti, postavil jsem si ze
zvědavosti před sebe zrcadlo. Netrvalo dlouho a spatřil jsem v něm,
že v ovzduší nad mou hlavou se kroutí a vlní zvláštní spletité útvary.
Neměnná vlhkost mých vlasů, když jsem seděl pohroužen v hluboké přemýšlení po šesti číškách horkého čaje v své mansardě tence
pobité šindelem, za srpnového poledne, ta vlhkost se mi zdá dalším
dokladem pro předpoklad právě uvedený.
A k jaké vznešenosti se pozvedá naše pojetí toho mocného, záhadného netvora, když jej vidíme velebně plout klidným tropickým
mořem! Jeho obrovská, mírná hlava má nad sebou baldachýn páry,
vytvářený jeho nesdělitelnými úvahami, a tato pára  jak někdy
spatříte  je ozdobena duhou, jako by samo nebe potvrzovalo jeho
myšlenky. Neboť duhy, jak víte, nikdy nevznikají v jasném vzduchu,
krášlí barvami jen páru. A tak hustou mlhou chmurných pochyb
v mé mysli probleskne občas božská intuice a roznítí mou mlhu
nebeským paprskem. A za to děkuji Bohu; všichni máme pochybnosti; mnozí popírají, ale ať pochybují či popírají, jen málokteří mají
intuici. Pochybnosti o všech věcech pozemských a intuice o některých věcech nebeských  z tohoto spojení nevzejde ani věřící, ani
nevěřící, nýbrž skutečný člověk, který pozoruje nebe i zemi stejným
pohledem.
 417 
LXXXVI.
OCAS
Jiní básníci zpívali chválu mírných očí antilopy a krásného peří toho
ptáka, který nikdy nevzlétne: já, člověk méně božský, oslavuji ocas.
Počítáme-li, že ocas největšího vorvaně začíná tam, kde se trup
zužuje asi tak na objem lidského pasu, pak jenom na horním povrchu zabírá ocas plochu nejméně kolem padesáti čtverečních stop.
Hutné, oblé těleso jeho kořene se rozšiřuje ve dva široké, pevné
ploché vějíře neboli ploutve ocasní, jež se postupně ztenčují až
na tloušťku menší než jeden palec. Ve vidlici, to jest v místě, kde
k sobě ploutve přisedají, jsou slabě vyklenuty a potom se od sebe
rozestupují jako křídla, ponechávajíce mezi sebou široký prostor.
Užádného živého tvora nenajdeme krásné linie vykroužené skvěleji
než tento půlměsícový okraj ocasních ploutví. Ocas dospělé velryby
má v místě největšího rozpětí o hodně víc než dvacet stop na šíř.
Celá tato část těla vypadá jako hustá, blanou spojená vrstva
spájených šlach; když však do ní říznete, seznáte, že je složena ze
tří samostatných vrstev: horní, střední a spodní. Vlákna v horních
a spodních vrstvách jsou dlouhá a vodorovná, ve střední vrstvě jsou
velmi krátká a probíhají napříč mezi vnějšími vrstvami. Ze všeho
nejvíc právě tato trojjediná stavba dodává ocasu síly. Pro toho, kdo
studoval staré římské zdi, bude střední vrstva zajímavou obdobou
tenké vrstvy dlaždic, střídající se stále s kameny v oněch podivuhodných památkách ze starověku, která nepochybně mnoho přispěla
k velké odolnosti tohoto zdiva.
Ale jako by nebylo dost na této obrovské místní síle ve šlachovitém ocasu, je celý trup leviatana potažen předivem svalových
vláken a nití, které se táhnou po obou stranách beder, sbíhají se
do ocasních ploutví, neznatelně s nimi splývají a značně přispívají
k jejich síle, takže se zdá, jako by se v ocase nezměrná síla velryby
soustřeďovala do jednoho místa. Jde-li o to, aby něco bylo zničeno,
tady je k tomu nástroj.
 418 
Ale tato obdivuhodná síla velrybího ocasu nijak nesnižuje půvabnou vláčnost jeho pohybů, když s dětskou lehkostí rozvlňuje
titánskou sílu. Naopak, právě jí nabývají tyto pohyby svrchované
krásy. Opravdová síla nikdy neporušuje krásu nebo soulad, nýbrž
často je vzbuzuje; ve všem, co je velkolepě krásné, má síla velký
podíl na působivosti té krásy. Odstraňte napjaté šlachy, které jako
by vyrážely z mramoru sochy Heraklovy, a její kouzlo bude to tam.
Když zvedl oddaný Eckermann prostěradlo z nahé mrtvoly Goethovy, byl ohromen mohutnou hrudí tohoto muže, která se podobala
římskému vítěznému oblouku. Všimněte si, jakou robustnost vytváří Angelo, i když maluje Boha Otce v lidské podobě! A nechť malíři
oněch měkkých, nakadeřených, hermafroditních italských obrazů
vyjadřují cokoli z boží lásky v podobě Syna, jejíž ideu úspěšně ztělesňují  tyto obrazy, tak naprosto postrádající svalnatosti, nepovídají nic o síle, nýbrž ukazují pouhou zápornou zženštilou poddanost a trpělivost, o nichž se všeobecně přiznává, že jsou zvláštními
užitečnými přednostmi Kristova učení.
Ať už je údu, o kterém mluvím, použito pro zábavu nebo v obraně, ve zlosti nebo v kterékoli jiné náladě, je tak pružný, že jeho
pohyby se vždy vyznačují neobyčejným půvabem. Ruka žádné víly
by jej v tom nedovedla překonat.
Má pět hlavních příznačných pohybů. Především velryba používá
ocasu jako ploutve při pohybu dopředu; za druhé jako kyje v bitvě;
třetího pohybu užívá při smetání; čtvrtý je pohyb ocasu, když bije
naplocho do vody, a pátý při zvedání do výše.
Za prvé: Ocas leviatana pracuje jinak nežli ocas u všech ostatních
mořských tvorů, poněvadž je postaven vodorovně. Nikdy se nevrtí.
Vrtění je u člověka jako u ryby známkou méněcennosti. Pro velrybu
je ocas jediným pohonným prostředkem. Když mořská obluda zuřivě plave, stáčí ocas šroubovitě vpřed pod trup a potom jím prudce
mrští dozadu, čímž vznikají její vyráživé a skákavé pohyby. Bočními
ploutvemi jen kormidluje.
Za druhé: Je dost příznačné, že vorvaň při zápase s jiným vorvaněm
bojuje jenom hlavou a čelistí, kdežto za boje s člověkem užívá hlavně
 419 
a s opovržením ocasu. Útočí-li na člun, ohne rychle ocasní ploutve
a ránu způsobuje jejich zpětný pohyb. Stane-li se to na volném vzduchu, zejména tehdy, když jde oúder rovnou do cíle, je to rána prostě nesnesitelná. Žádné lidské žebro ani člun ji nevydrží. Zachránit se můžete
jedině tím, že se jí vyhnete. Přichází-li však ze strany a vodou kladoucí
odpor, a částečně také proto, že velrybářský člun je lehký a zpružného
materiálu, bývá nejvážnějším následkem úderu obvykle prasklé žebro
nebo nějaké to vyražené prkno; podobá se to píchnutí do boku. Tyto
podmořské boční rány jsou při lovu tak časté, že je rybáři považují za
malichernost. Někdo svlékne kabát a díru ucpe.
Za třetí: Nemohu to dokázat, ale zdá se mi, že hmat se u velryby
soustřeďuje v ocase, který má po této stránce takovou citlivost, že
se jí vyrovná jen cit sloního chobotu. Velryba dokazuje tuto citlivost hlavně při metení, když s dívčím půvabem a s jakousi měkkou
pomalostí pohybuje obrovskými ocasními ploutvemi ze strany na
stranu po hladině mořské, ale ucítí-li třeba jen námořníkovy vousy,
běda tomu námořníkovi, vousům a všemu! Jaká jemnost je v tomto
zkušebním doteku! Kdyby její ocas měl schopnost chápavou, připomínal by mi rovnou slona Darmonodova, který často chodil na
květinářský trh a s hlubokými poklonami podával dámám kytice
a potom je bral kolem pasu. Hned z několika důvodů je škoda, že
velryba nemá chápavý ocas. Slyšel jsem totiž ještě o jiném slonu,
který, byl-li v boji raněn, otočil prý chobot a kopí si vytáhl.
Za čtvrté: Když se nepozorovaně přikradete k velrybě na moři
domněle bezpečném a osamělém, zdá se vám, že odložila ohromnou
tíhu těla a důstojnosti a hraje si na oceáně jako kotě u krbu. Ale i při
hře vidíte její sílu. Vymrští široké vějíře ocasu vysoko do vzduchu
a potom jimi udeří o hladinu tak mocně, že se hromová rána rozléhá
na míle daleko. Málem byste si řekli, že vystřelili z velkého děla;
a zpozorujete-li lehký sloup páry z dýchacího otvoru na jejím druhém konci, řekli byste, že to vychází kouř ze zápalné dírky.
Za páté: V obvyklé plovací poloze leží ocasní ploutve leviatanovy
hodně pod úrovní jeho hřbetu, takže je nad hladinou vůbec není
vidět. Ale když se chce vorvaň ponořit do hlubin, celé ploutve a nej-
 420 
méně třicet stop jeho trupu se vymrští zpříma do vzduchu, chvilku
se takto chvějí, až jako blesk zmizí v hlubinách. Až na nádherný
lom  který vylíčíme jinde  je toto zvednutí velrybích ocasních
ploutví snad nejvelkolepější podívanou v celé živé přírodě. Gigantický ocas jako by z bezedných hlubin křečovitě lapal po nejvyšším
nebi. Takto jsem spatřil ve snách majestátního Satana, jak vztahuje
svůj prokletý obrovský spár z moře pekelných plamenů. Ale při pohledu na takové výjevy záleží jen a jen na tom, jakou máte náladu.
Jste-li v náladě Dantově, zjeví se vám ďáblové; jste-li v Izaiášově,
tedy archandělé. Když jsem jednou stál nahoře na vrcholu stožáru
své lodi při východu slunce, které zalévalo purpurem oblohu i moře,
uviděl jsem na východě velké stádo velryb. Všechny mířily k slunci
a na okamžik všechny najednou mávaly ve vzduchu vztyčenými
ocasními ploutvemi. Tehdy mi připadalo, že ani v Persii, v domově
uctívačů ohně, nebylo lze spatřit tak velkolepý obřad uctívání bohů.
Jako Ptolemaios Filopator byl svědkem afrického slona, tak jsem
já svědkem velryby, kterou prohlašuji za nejzbožnějšího ze všech
tvorů. Podle krále Juby totiž vojenští sloni ve starověku často vítali
jitro tím, že za nejhlubšího ticha zvedli choboty.
Náhodné srovnání mezi velrybou a slonem v této kapitole, pokud
jde o některé stránky velrybího ocasu a chobotu druhého zvířete,
nesmí vyvolat dojem, jako by tyto dva rozdílné orgány byly stejné,
nebo dokonce jako by byli stejní tvorové, kterým patří. Jako je nejmocnější slon vedle leviatana jen pouhým strašákem, tak také jeho
chobot je proti ocasu leviatana pouhým stonkem lilie. Nejstrašnější
rána sloním chobotem by byla jen jako laškovný úder vějířem proti
nesmírnému drtivému úderu vorvaňových těžkých ploutví, které
v několika případech vyhodily postupně všechny čluny i s vesly
a posádkou do vzduchu, tak jako pohazuje indický kejklíř koulemi.18
18  Ačkoli je nevhodné srovnávat vůbec velrybu a slona, pokud jde o celkovou
velikost, protože v této věci se má slon k velrybě asi tak jako pes ke slonu, přece
tu nechybí několik znaků podivné podobnosti. K nim patří také vodotrysk. Je
dobře známo, že slon často vtáhne do chobotu vodu nebo prach, potom vztyčí
chobot a proudem obsah vychrlí.
 421 
Čím víc uvažuji o tomto mohutném ocase, tím víc je mi líto, že jej
nedovedu dobře znázornit, časem vykonává pohyby, které by sice
šlechtily lidskou ruku, ale u něho jsou zcela nevysvětlitelné. V mohutném stádu bývají někdy jeho záhadná gesta tak neobyčejná, že
jsem slyšel, jak lovci ukazovali na jejich příbuznost se znameními
a symboly zednářskými; velryba prý se tak inteligentně dohovořuje
se světem. Také jinak najdeme u velryby pohyby zcela překvapující
a nepochopitelné i pro nejzkušenějšího útočníka. Ať ji pitvám jak
chci, pronikám přece jen pod povrch kůže. Neznám ji a nikdy ji znát
nebudu. Ale neznám-li ani ocas této velryby, jak mohu porozumět
její hlavě? A co víc, jak mám pochopit její tvář, když žádné tváře
nemá? Zdá se, že říká: „Uzříš část mých zad, můj ocas, ale mého
obličeje nespatříš.“ Nedovedu však zplna porozumět jiným částem
jejího těla. Ať si už o své tváři naznačuje cokoli, pravím znovu, že
obličej nemá.
 422 
LXXXVII.
VELKOLEPÁ FLOTILA
Dlouhý a úzký poloostrov Malajský, táhnoucí se na jihovýchod od
území Barmy, tvoří nejjižnější výběžek celé Asie. Od tohoto poloostrova se táhnou v souvislé řadě velké ostrovy Sumatra, Jáva, Bali
a Timor a s mnohými jinými tvoří obrovské molo nebo hráz, která
spojuje podélně Asii sAustrálií a odděluje dlouhý nerušený Indický
oceán od hustě rozsetých souostroví na východě. Tato hráz je proražena mnoha průchody pro pohodlí lodí a velryb, nejvýznačnější
z nich jsou průlivy Sundský a Malacký. Průlivem Sundským vplouvají do Čínského moře hlavně lodi mířící od západu do Číny.
Tento úzký průliv Sundský dělí Sumatru od Jávy; a protože je
uprostřed oné obrovské ostrovní hráze a opírá se o smělé zelené
předhoří, kterému námořníci říkají Hlava Jávy, podobá se nemálo
ústřední bráně do nějaké obrovské říše obehnané zdí. A uvážíme-li
nevyčerpatelné bohatství koření, hedvábí, drahokamů, zlata, slonové kosti, jimiž oplývají tisíceré ostrovy tohoto východního moře,
vidíme v tom význačné opatření přírody, že takové poklady se aspoň
snaží vzbudit zdání  i když bezvýsledně  že už sám útvar země je
chrání před nesmírnou hrabivostí západního světa. Pobřeží Sundského průlivu nemají oněch velitelských pevností, které střeží vchod
do moře Středozemního, Baltického nebo do moře Marmarského.
Na rozdíl od Dánů nepožadují tito Orientálci, aby jim stažením vrcholové plachty vzdávaly povinnou poctu nekonečné průvody lodí,
plujících po větru, které projíždějí po celá staletí dnem i nocí mezi
ostrovy Sumatrou a Jávou, naloženy nejdrahocennějšími náklady
Východu. Ale zříkají-li se ochotně takové obřadnosti, nikterak se
nevzdávají práva na uznání mnohem solidnější.
Od nepamětných dob se na lodi plující úžinami vrhávaly pirátské
lodice Malajců, číhající mezi skrytými mělkými zátokami a ostrůvky
u Sumatry, a špicemi kopí se vášnivě domáhaly pocty. V poslední
době krvavé výpravy evropských křižníků sice odvahu těchto kor-
 423 
zárů poněkud potlačily, ale přesto i za našich dnů občas slyšíme
zprávy o anglických a amerických lodích, které byly v tamních vodách nemilosrdně přepadeny a vydrancovány.
Hnána svěžím a příznivým větrem, blížila se nyní Pequod k oněm
úžinám. Achab měl v úmyslu proplout tudy do moře Jávského a potom směrem na sever, neboť věděl, že tyto vody tu a tam vyhledávají
vorvani. Chtěl plout kolem ostrovů Filipínských a proniknout až
ke vzdálenému pobřeží japonskému v době, kdy tam začíná hlavní
velrybářská sezona. Takto navštíví Pequod na okružní plavbě skoro
všechna známá loviště vorvaňů na světě, nežli se pustí do Tichého
oceánu; nebude-li mít Achab nikde jinde úspěch, spoléhal najisto,
že právě tam se utká s Moby Dickem, neboť bylo známo, že v tomto
moři pobývá nejčastěji, a v sezoně, kdy bylo možno s velkou pravděpodobností počítat, že tam připluje.
Ale co teď? Nepřistane Achab někde při tomto pátrání v různých
pásmech? Což jeho posádka pije vzduch? Jistě se někde zastaví, aby
nabral vodu. Ale ne. Slunce, obíhající ve svém ohnivém kole jako při
závodech v cirku, nepotřebuje po dlouhou dobu nic než to, co má
v sobě. Stejně Achab. Všimněte si toho také u velrybářské lodi. Skladiště jiných lodí jsou naložena cizím zbožím, které se má přepravit
do dalekých přístavů, kdežto velrybářská loď, toulající se po světě,
nemá jiného nákladu než sebe a posádku, její zbraně a její potřeby.
V rozsáhlém lodním prostoru má uloženo celé jezero zásob. Je zatížena věcmi potřebnými, a ne nepoužitelnými kusy olova a železnou
zátěží. Veze si zásobu vody na léta. Čistou, osvědčenou pramenitou
vodu z Nantucketu, které dávají Nantuckeťané v Tichém oceáně po
třech letech plavby přednost před tekutinou chutnající po mořské
soli, nabranou do nádob teprve včera z peruánských nebo indických
pramenů. Zatímco jiné lodi pluly snad z New Yorku do Číny a zpět
a zastavily se v mnoha přístavech, velrybářská loď nemusela po
celou tu dobu spatřit ani kousíček půdy a její posádky nevidí nikoho jiného než námořníky, jako jsou oni sami. Kdybyste jim přinesli
zprávu, že nastala nová potopa, odpověděli by jen: „Nu dobrá, hoši,
tady je archa!“
 424 
Poněvadž mnoho vorvaňů bývalo chyceno u západního pobřeží
Jávy, blízko Sundského průlivu, a poněvadž většinu okolního moře
velrybáři všeobecně považují za znamenité místo pro lov, důstojníci ustavičně upozorňovali a vybízeli hlídky na Pequodě, čím víc se
přibližovala k Hlavě Jávy, aby bedlivě dávaly pozor. Na pravoboku
se už nejasně rýsovaly zelené, palmami porostlé útesy země a naše
chřípě s rozkoší vdechovaly vůni čerstvé skořice; přece však hlídky
nehlásily ani jediný vodotrysk. Loď se už téměř vzdala naděje na
nějaký úlovek v těchto končinách; když už skoro vplouvala do úžiny,
náhle se ozvalo obvyklé radostné volání shora a zanedlouho se nám
naskytla podívaná vzácně velkolepá.
Zde však nutno předeslat, že v poslední době velrybáři loví vorvaně s neúnavnou čilostí po všech čtyřech oceánech, a proto vorvani
už neplují jako kdysi zpravidla v malých samostatných skupinách;
potkáváme je teď často v neobyčejně velkých stádech, v nichž někdy
je tak ohromné množství kusů, že se téměř zdá, jako by si byly jejich
četné kmeny slavnostně přísahaly spojenectví a podepsaly smlouvu
o vzájemné pomoci a ochraně. Seskupením vorvaňů v tak obrovské
karavany lze vysvětlit okolnost, že dnes můžete plout i v nejlepších
lovištích často celé týdny a měsíce, aniž spatříte jediný vodotrysk,
a potom se vám náhle objeví množství, o němž se někdy zdá, že
čítá celé tisíce.
Po obou stranách přídě ve vzdálenosti asi dvou nebo tří mil
tryskal a třpytil se v poledním vzduchu nepřetržitý řetěz velrybích
vodometů, tvořící obrovský půlkruh, který objímal polovinu hladiny na obzoru. Dvojitý vodomet grónské velryby však tryská rovně
vzhůru, na vrcholku se dělí a rozpadá ve dvě splývavé větve jako
na vrbě, kdežto jediný, dopředu skloněný vodomet vorvaně vytváří
hustý, zkadeřený keř bílé mlhy, neustále stoupající a padající ke
straně závětrné.
Kdykoli se Pequod vyhoupla na některý vysoký mořský kopec
a z paluby bylo vidět toto množství mlhavých vodometů, vyrážejících do vzduchu v jednotlivých kadeřavých křivkách, pak to v oslepujícím ovzduší modravého oparu vypadalo jako tisíc přívětivých
 425 
komínů lidnaté metropole, když se náhle zjeví za lahodného podzimního dopoledne jezdci na výšině.
Jako pochodující armády zrychlují svůj pochod, když se přiblíží
k zlověstnému průsmyku v horách, snažíce se, aby měly nebezpečný průchod co nejrychleji za sebou a znovu se rozvinuly na rovině
v poměrném bezpečí, tak se zdálo, že i tato obrovská velrybí flotila
spěchá úžinami, stahujíc postupně křídla svého půlkruhu a plujíc
v jednom celistvém, ale stále srpovitém útvaru.
Pequod napjala všechny plachty a hnala se za nimi. Harpunáři už měli v rukou zbraně a hlasitě pokřikovali z přídí člunů ještě
zavěšených. Vydrží-li vítr, skoro už nepochybovali, že se obrovské
množství, hnané Sundským průlivem, rozvine ve východních mořích a dočká se toho, že několik velryb chytíme. A kdo mohl říci,
nepluje-li na čas v této velké karavaně i sám Moby Dick jako uctívaný
bílý slon při korunovačním průvodu v Siamu? Tak jsme se plnými
plachtami řítili, ženouce leviatany před sebou; vtom se znenadání
ozval Taštegův hlas, který naléhavě upozorňoval na něco za námi.
Spatřili jsme vzadu jiný srp, podobný srpu velryb před námi.
Vypadal, jako by jej tvořily oddělené bílé páry, které se zvedaly a klesaly asi jako vodomety velryb, ale nebyl to vznik a zánik dokonalý,
nýbrž vznášely se ustavičně a vůbec nezmizely docela. Achab si na
ně zaměřil dalekohled, rychle se obrátil na svém stanovišti a zvolal:
„Nahoru, připravte kladky a okovy k namočení plachet.  Jsou za
námi Malajci!“
Jako kdyby byli příliš dlouho číhali za výběžky země, až se Pequod
dostane hlouběji do úžin, nyní nás tito asijští darebáci zuřivě pronásledovali, aby dohonili zdržení zaviněné přílišnou opatrností. Ale
ježto rychlá Pequod se silným větrem v zádech byla sama na zuřivé
honbě, bylo vlastně velmi laskavé od těchto hnědých lidumilů, že jí
pomáhali hnát se rychleji za vyvolenou kořistí  sloužíce jí jaksi za
jezdecké bičíky a ostruhy. Něco takového muselo napadnout Achaba, když s dalekohledem pod paží přecházel po palubě: když kráčel
vpřed, pozoroval obludy, které pronásledoval, a cestou zpět se díval
na krvežíznivé lupiče, kteří pronásledovali jeho. A podíval-li se na
 426 
zelené stěny vodního průsmyku, kterým loď potom plula, a pomyslil si, že za touto bránou leží cesta k jeho pomstě, a viděl-li zas,
jak právě v této bráně on teď pronásleduje i je sám pronásledován
na život a na smrt, a nejen to, ale že smečka nelítostných, zuřivých
pirátů a nelidských, neznabožských ďáblů ho v této štvanici pekelně pohání svým proklínáním  když mu všechny tyto myšlenky
proběhly hlavou, Achabovo čelo zůstalo zasmušilé a zbrázděné jako
chmurné pobřeží po bouřlivém přílivu, který je sice ohlodává, ale
nedovede urvat pevný předmět z místa.
Ale takové myšlenky zneklidňovaly jen velmi málo lidí z bezstarostné posádky. Pequod nechávala piráty za sebou ve vzdálenosti
stále větší a větší, a když konečně proletěla mimo svěže zelený výběžek Cockatoo na straně k Sumatře a vyplula posléze do širých
vod, tehdy se zdálo, jako by harpunáři víc litovali, že rychlé velryby
předhonily loď, než se radovali, že loď tak vítězně unikla Malajcům.
Loď však plula stále ve velrybí stopě a ryby konečně polevovaly
v rychlosti. Vítr ustával, proto byl dán rozkaz spustit čluny. Ale sotva stádo vorvaňů jakýmsi podivuhodným instinktem poznalo, že
je pronásledují tři čluny  třeba ještě byly asi míli za nimi  hned
se opět shluklo, vorvani vytvořili husté šiky a prapory, takže jejich
vodomety vypadaly jako blýskavé řady nasazených bodáků, a pluli
dvojnásob rychle.
Vysvlečeni do košile a spodků, skočili jsme k veslům; po několikahodinovém veslování jsme byli už téměř rozhodnuti vzdát se
závodu, ale pojednou všeobecný neklid mezi velrybami živě nasvědčoval tomu, že je konečně ovládl onen podivně zmatený stav
tupé nerozhodnosti; když velrybáři tento stav uvelryby postřehnou,
říkají, že je poděšena. Sevřené vojenské útvary, v kterých vorvani až
dosud rychle a pravidelně plovali, rozptýlily se teď v divoké stádo;
zdálo se, že velryby zešílely hrůzou jako sloni krále Pora v indické
bitvě s Alexandrem. Prchajíce všemi směry v širokých, nepravidelných kruzích a plovouce bez cíle sem a tam, jasně prozrazovaly
krátkými, hustými vodomety, že je zachvátila panika. Ještě podivněji
to potvrzovali vorvani, kteří se zcela ochromeni nechali bezmocně
 427 
unášet vlnami jako odstrojené lodi, do nichž natekla voda. Kdyby
tito leviatani byli pouhým stádem hloupých ovcí, které na pastvě
pronásledují tři zuřiví vlci, sotva by mohli dávat najevo takový úžasný strach. Avšak občasná bojácnost je příznačná téměř pro všechny
stádní tvory. Na Západě buvoli se lví hřívou prchají před jediným
jezdcem, ačkoli jsou shromážděni v desetitisících. Dokladem toho
jsou také všichni lidští tvorové: když jsou v přízemí divadla namačkáni jako ovce v ovčíně, řítí se při nejmenším požárním poplachu
jako bezhlaví k východům a přitom se mačkají, šlapou po sobě,
zatarasují východy a bezohledně udupávají jeden druhého k smrti. Proto bude nejlépe, když se přestaneme divit, že velryby před
námi jsou podivně vylekány, poněvadž na celém světě neexistuje
u pozemských šelem žádné šílenství, které by nebylo nekonečně
překonáváno šílenstvím lidí.
Ačkoli se mnohé velryby, jak už víme, pohybovaly velkou rychlostí, přece nutno poznamenat, že stádo jako celek ani nepostupovalo,
ani neustupovalo, nýbrž zůstávalo společně na jednom místě. Čluny
se ihned od sebe odloučily, jak bývá v takových případech zvykem,
a každý zamířil k jedné osamělé velrybě na okraji stáda. Asi za tři
minuty vrhl Kvíkveg harpunu. Zasažená velryba nám chrstla do obličeje oslepující spršku a potom, ubíhajíc s námi jako blesk, zamířila
rovnou do středu stáda. Ačkoli takový její pohyb za těchto okolností
zaráží, přece jen není ničím neobvyklým; téměř vždy se s ním více
méně počítá, ale bývá to okolnost při velrybaření nejnebezpečnější.
Ve chvíli, kdy vás hbitá obluda táhne hlouběji do šíleného stáda,
dáváte sbohem vší opatrnosti a jen se zděšeně chvějete.
Když se velryba slepě hnala kupředu, jako by se chtěla pouhou
rychlostí zbavit železné pijavky k ní připoutané, a když jsme takto
vyrývali bílou brázdu v moři, ohrožováni na všech stranách poblázněnými tvory, kteří se kolem nás řítili sem a tam, náš posedlý člun
se podobal lodi tísněné za bouře ledovcem, která se snaží proplout
spletí kanálů a úžin, přičemž jí každou chvíli hrozí nebezpečí, že
bude sevřena a rozdrcena.
 428 
Ale Kvíkveg, nezastrašen ani v nejmenším, řídil náš člun statečně.
Hned uhýbal obludě plující nám přímo přes cestu, hned zas udržoval člun v bezpečné vzdálenosti od jiné, která vztyčovala obrovské
ocasní ploutve nad hlavu. Starbuck zatím po celou tu dobu stál na
přídi s kopím v ruce a odháněl nám z cesty každou velrybu, kterou
mohl zasáhnout krátkými vrhy, poněvadž na dlouhé nebylo času.
Ani veslaři zcela nezaháleli, ačkoli se člun teď už celkem obešel
bez jejich obvyklé práce. Věnovali se hlavně druhé její složce, pokřikování. „Z cesty, komodore!“ křičel jeden na velkého dromedára,
který se náhle vynořil trupem nad hladinu a na okamžik nás uvedl
v nebezpečí, že nás potopí. „Jen dolů s tím ocasem, ty tam!“ řval
druhý na jinou velrybu, která se těsně u boku člunu klidně ovívala
vějířem své vlastní končetiny.
Všechny velrybářské čluny s sebou mají zvláštní zařízení, vynalezené původně nantucketskými indiány, které se nazývá droga.
Dvě silné čtyřhranné dřevěné desky stejné velikosti se pevně k sobě
připojí tak, aby se jejich léta křížila v pravém úhlu. Do středu této
zábrany se potom upevní provaz velmi dlouhý, jehož druhý konec,
opatřený smyčkou, může být v okamžiku upevněn na harpunu. Této
drogy se používá hlavně mezi poděšenými velrybami. Vtakové chvíli bývá totiž okolo vás více velryb, než jich můžete lovit zároveň. Ale
vorvaně nepotkáte každého dne. Pokud máte příležitost, musíte jich
proto zabít tolik, kolik dokážete. Anemůžete-li zabít všechny najednou, musíte je zranit a připoutat, abyste je zabili později, až budete
mít čas. Proto se v takových situacích, jako byla naše, používá drogy.
Náš člun měl tři. První a druhou jsme úspěšně vrhli a viděli jsme
velryby, jak klopýtavě prchají, zadržovány ze strany obrovským
odporem vlečené zábrany. Vorvani byli ochromeni jako zločinci,
kteří mají na noze řetěz s koulí. Když jsme házeli třetí drogu, tu se
nemotorná dřevěná překážka ve chvíli, kdy letěla z člunu do vody,
zachytila pod jedním sedadlem; to bylo okamžitě vyrváno a uneseno, přičemž veslař z něho sklouzl na dno člunu. Na obou stranách
vnikala do člunu voda rozbitými boky, ale vecpali jsme tam dvoje
troje spodky a košile, a tak jsme prozatím zastavili vnikání vody.
 429 
Bylo by bývalo skoro nemožné vrhat harpuny s drogou, nebýt
toho, že let naší velryby se zmírňoval, jak jsme pronikali do stáda,
a čím víc jsme se takto vzdalovali od obvodu ruchu, tím víc ubývalo nebezpečného zmatku. A tak se konečně poskakující harpuna
vypletla ze stáda, táhnoucí velryba se stranou ponořila a posledním trhnutím jejího slábnoucího vleku jsme proklouzli mezi dvěma
velrybami do nejvnitřnějšího srdce stáda, jako kdybychom vnikli
z horské bystřiny do smavého jezera v údolí. Bouři hlomozných
vln mezi velrybami na okraji bylo tu sice slyšet, ale nepociťovali
jsme ji. V tomto středním prostoru se na moři prostírala atlasová
hladina zvaná zrcadlo, kterou vytváří zvláštní tekutina vrhaná velrybou v klidnější náladě. Ano, byli jsme teď v onom začarovaném
tichu, které se prý skrývá uprostřed každé bouře. Vrušné dálce jsme
dosud viděli zmítající se vnější soustředné kruhy a spatřili jsme
postupně houfce velryb o osmi nebo deseti kusech, jak rychle obíhají stále dokola jako koňská mnohospřeží v cirkusové aréně  tak
těsně bok po boku, že by se titánský krasojezdec byl mohl snadno
postavit rozkročmo na prostřední velryby a jezdit dokola na jejich
hřbetech. Odpočívající velryby znovu přímo obklopily uzavřenou
osu stáda zástupem tak hustým, že jsme zatím neměli naděje na vyváznutí. Museli jsme čekat, až vznikne průlom v živé stěně, která nás
obkličovala. Ve středu jezera, kde jsme byli, nás občas navštěvovaly
malé krotké samice a mláďata, ženy a děti toho sroceného nepřítele.
Započítáme-li občasné široké mezery mezi vnějšími obíhajícími
kruhy i mezery mezi jednotlivými houfci v každém kruhu, zaujímala
plocha, na níž bylo toto množství shromážděno, jistě dvě nebo tři
čtvereční míle. Alespoň bylo z našeho nízkého člunu vidět vodomety tryskající, jak se zdálo, téměř ze samého okraje obzoru, ačkoli
takový důkaz může být v podobném případě klamný. Zmiňuji se
o tom, protože samice a mláďata jako by byly úmyslně uzavřeny ve
vnitřním kruhu a jako by jim široká rozloha stáda až dosud bránila
poznat pravou příčinu zastávky. Či snad byly tak mladé a nezkažené, po všech stránkách nevinné a nezkušené? Ať už z jakékoli
příčiny, tyto menší velryby přicházely z obvodu jezera občas na
 430 
návštěvu k našemu nehybnému člunu a projevovaly přitom tak podivuhodnou nebojácnost a důvěru nebo spíše půvabný zmatek, že
to bylo opravdu kupodivu. Jako domácí psi nás přicházeli očichávat
až k okraji našeho člunu, kterého se dotýkaly, takže se téměř zdálo,
že byly náhle nějakým kouzlem ochočeny. Kvíkveg je popleskával
po čelech, Starbuck je škrábal kopím po zádech. Bál se následků,
proto se zatím neodvážil kopí vrhnout.
Ale hluboko pod tímto podivuhodným světem na hladině objevil
se našim očím jiný a ještě podivnější svět, když jsme upřeně hleděli
přes okraj člunu dolů. Neboť v těch vodních sklepeních se vznášela
plující těla kojících velrybích matek i těch, které svým obrovským
pasem prozrazovaly, že se zanedlouho matkami stanou. Jezero,
jak jsem naznačil, bylo do značné hloubky neobyčejně průhledné.
Ajako se lidská nemluvňata při kojení dívají klidně a upřeně stranou
od prsu, jako by žila současně dvojím různým životem, a zatímco
už sají pozemskou potravu, duchovně se ještě sytí vzpomínkami
nezemskými, právě tak na nás pohlížela velrybí mláďata; dívala se
směrem k nám, ale ne na nás, jako bychom pro jejich novorozený
zrak byli jen kusem golfské řasy. Matky, plující jim po boku, také nás
klidně pozorovaly. Jedno z těchto děťátek, které podle jistých zvláštních známek bylo sotva den staré, mohlo měřit asi čtrnáct stop na
dél a asi šest stop na šíř. Bylo trochu skotačivé, třebaže se jeho tělo
dosud sotva zotavilo z nepříjemné polohy, kterou až donedávna zaujímalo v mateřských útrobách, kde nenarozená velryba leží ohnuta
jako tatarský luk, hlavu u ocasu, zcela připravena ke konečnému
skoku. Jemné boční ploutve a vějíře ocasní vypadaly dosud svraštěle
a pomačkaně jako uši novorozeňat přišlých nedávno z cizích končin.
„Provazec, provazec!“ zvolal Kvíkveg, dívaje se přes okraj člunu.
„Ona připoutaná, připoutaná!  Kdo ji připoutat? Kdo zasáhnout?
Dvě velryba! Jedna velká, druhá malá!“
„Co tě posedlo, člověče?“ zvolal Starbuck.
„Dívej sem,“ řekl Kvíkveg, ukazuje dolů.
Jako když zasažená velryba vymotala z bubnu sta sáhů provazce
a po hlubokém ponoření vyplouvá opět nahoru a uvolněné smyčky
 431 
se vznášejí a spirálovitě stoupají k hladině, tak nyní Starbuck spatřil
kotouče dlouhé pupeční šňůry paní Leviatanové, jíž bylo mládě asi
dosud připoutáno k matce. Nezřídka se stává při rychlých změnách
za lovu, že tato přírodní šňůra, na mateřském konci uvolněná, se
zamotá do šňůry konopné a mládě je tak chyceno.  Některá nejzáhadnější tajemství moře se nám zjevila v tomto očarovaném jezeře.
Viděli jsme milostné pletky mladého leviatana v hlubinách.19
A tak třeba byli tito nevyzpytatelní tvorové obklopeni samými
kruhy zděšení a hrůzy, oddávali se všem radostem volně a bez bázně jako v dobách míru. Ano, oddávali se poklidně lásce a rozkoši.
I já si uchovávám uprostřed zmítaného Atlantiku své bytosti po
všechny časy takové utěšené místečko nerušeného klidu; zatímco
těžké planety nepomíjejících běd krouží kolem mne, koupávám se
hluboko dole a uvnitř ve věčné pohodě a radosti.
Zatímco jsme stáli takto očarováni, v dálce občas ukazovala náhlá
vzrušující podívaná, že ostatní čluny jsou dosud zaměstnány na
obvodu stáda připoutáváním velryb na drogy. Nebo možná vnesly
válku až do prvního okruhu, kde měly dost místa a kde se dalo i dobře ustupovat. Ale pohled na rozzuřené připoutané velryby, které
se slepě řítily sem a tam napříč kruhy, ten nebyl ničím proti tomu,
co se nakonec zjevilo našemu zraku. Jste-li připoutáni k velrybě
neobvykle silné a čilé, bývá někdy zvykem, že se snažíte ochromit
ji přetnutím nebo zmrzačením obrovské ocasní šlachy. Děje se to
tak, že se po ní vrhá rýč s krátkou násadou, k němuž je přivázán
provaz, aby se mohl rýč opět stáhnout zpátky. Jedna velryba, raněná
19  Vorvaň stejně jako všechny ostatní druhy leviatanů, ale na rozdíl od většiny
jiných ryb, rodí bez ohledu na roční období. Po těhotenství, trvajícím pravděpodobně asi devět měsíců, rodí se vždy jen jedno mládě, ačkoli v několika známých
případech se narodili Ezau i Jákob  náhoda, s níž je počítáno; mládě totiž saje ze
dvou cecíků, umístěných nezvykle po obou stranách řiti; ale prsy samy se táhnou
od cecíků nahoru. Když tyto důležité orgány kojící velryby náhodou protne lovcovo kopí, zabarvuje matka moře daleko široko mlékem a krví současně. Mléko
je velmi sladké a tučné. Člověk je už ochutnal. Snad by bylo dobré na jahody. Když
velryby překypují vzájemným zaujetím, zdraví se more hominum.
 432 
(jak jsme se později dověděli) do této části těla, ale zřejmě ne dost
úspěšně, utrhla se od člunu, táhnouc za sebou polovinu harpunového provazce, a poněvadž ji zranění nesmírně bolelo, vpadla mezi
kroužící houfce jako v bitvě u Saratogy osamělý odvážný jezdec
Arnold, který zanášel zkázu všude, kam vletěl jeho kůň.
Přestože rána této velryby byla velmi bolestivá a pohled na ni
už dost hrozný, přece příčina té zvláštní hrůzy, kterou zřejmě šířila
mezi ostatním stádem, nám zprvu byla pro vzdálenost nejasná. Konečně jsme se však dovtípili, že zvláštní nepochopitelnou náhodou
se velryba zamotala do provazce harpuny, který vlekla, a prchala
i s rýčem do ní zaseknutým. A zatímco se volný konec šňůry přivázané k této zbrani pevně zapletl do provazce harpuny, otočeného
několikrát kolem ocasu, rýč sám se jí z masa uvolnil. Doháněna
mukami k šílenství, velryba se nyní zmítala ve vodě, mocně bila
pružným ocasem a pohazovala ostrým rýčem kolem sebe, zraňujíc
a zabíjejíc své vlastní druhy.
Tato strašná událost jako by vyburcovala celé stádo z ochromující
hrůzy. Nejdřív se začaly velryby, tvořící okraj našeho jezera, trochu
tísnit a tlačit na sebe, jako by je zvedaly slabé vlny z dálky. Potom
se začalo i jezero samo lehce vlnit a vzdouvat. Podmořské svatební
síně a dětské pokoje zmizely. V okruhu stále se zužujícím začaly
velryby v kolech blíže středu plovat v houstnoucích skupinách.
Ano, dlouhý klid byl ten tam. Brzy bylo slyšet temný, přibližující se
šumot a potom  jako když se začnou na jaře trhat obrovské spousty
ledu na veletoku Hudsonu  celé stádo velryb se valilo dovnitř do
středu, jako by se chtělo společně nakupit na jednu horu. Starbuck
a Kvíkveg si okamžitě vyměnili místa. Starbuck přešel na záď.
„Vesla! Vesla!“ zašeptal naléhavě a chopil se kormidlové páky.
„Chopte se vesel a seberte odvahu! Bože můj, chlapci, připravte se!
Odraz ji, Kvíkvegu  tam tu velrybu!  bodni ji!  udeř ji!  Stoupni
si  stoupni si a zůstaň stát! Mrskněte sebou  veslujte, hoši! Neohlížejte se na jejich záda!  přes ně!  jen přes ně!“ 
Člun byl nyní téměř vklíněn mezi dva obrovské černé trupy, které
mezi sebou nechávaly jen úzký dardanelský průliv. Se zoufalým úsi-
 433 
lím jsme konečně prorazili na místo dočasně volné, ale i odtud jsme
kvapem prchali a zároveň horlivě pátrali po dalším východu. Po
mnoha podobných příhodách, kdy jsme unikli jen o vlásek, vklouzli
jsme konečně do jednoho z dřívějších vnějších kruhů, který však
nyní přetínaly jednotlivé velryby, jak všechny prudce mířily do středu. Tato šťastná záchrana byla vykoupena lacino  Kvíkveg ztratil
klobouk; když Kvíkveg stál na přídi člunu a bodal prchající velryby,
odnesl mu klobouk z hlavy větrný vír, vzniklý prudkým pohybem
jednoho páru obrovských ocasních ploutví nablízku.
Lomozný a chaotický ústup se pomalu uspořádal v pohyb podle jakéhosi řádu; velryby se konečně shlukly v jeden pevný útvar
a začaly znovu prchat kupředu stále rychleji. Další pronásledování
bylo zbytečné. Čluny se však stále ještě držely v jejich stopách, aby
ulovily velryby připoutané k drogám, pokud je budou moci dohonit,
a také proto, aby se zmocnily velryby, kterou Flask zabil a označil.
Označuje se tyčí s vlajkou; každý člun má dvě nebo tři takové tyče.
Když je nablízku další kořist, tyč se zpříma zarazí do plovoucího těla
mrtvé velryby, aby označovala, kde je velryba na moři, a také jako
důkaz, komu již patří, kdyby se přiblížily čluny jiné lodi.
Výsledek této honby dokazoval poněkud pravdivost moudrého
rybářského přísloví  čím více velryb, tím méně ryb. Ze všech velryb
připoutaných na překážky jsme chytili jen jednu. Ostatním se sice
podařilo na čas uniknout, byly však chyceny, jak později uvidíme,
jinou lodí než Pequodou.
 434 
LXXXVIII.
ŠKOLY A UČITELÉ
Předešlá kapitola vylíčila obrovské společenstvo nebo stádo vorvaňů
a také uvedla pravděpodobné příčiny těchto nesmírných shluků.
I když se někdy setkáme s tak velkými společenstvy, přece se i za
našich dnů, jak už jsme viděli, vyskytnou občas menší, samostatné
skupiny o dvaceti až padesáti členech. Takové skupiny se nazývají
školy. Jsou obyčejně dvojího druhu: jedny se skládají téměř jen ze
samiček a druhé jedině z mladých, silných samců neboli býků, jak
se jim obvykle říká.
Rytířské služby škole samic prokazuje vždycky jeden zplna dospělý samec, veliký, ale ne starý, a kdykoli nastane poplach, projevuje svou statečnost tím, že se stáhne nazad a kryje útěk svých dam.
Je to ve skutečnosti rozmařilý Turek, který se prohání po vodním
světě, obklopen všemi blaženostmi a slastmi harému. Rozdíl mezi
tímto Turkem a jeho konkubínami je překvapující. On bývá vždy
největších leviatanských rozměrů, kdežto jeho dámy, i když jsou
dorostlé, nedosahují ani jedné třetiny průměrně velkého samce.
Jsou opravdu poměrně útlé; odvážil bych se tvrdit, že kolem pasu
nemají více než šest yardů. Nicméně se nedá popřít, že celkem jsou
dědičně náchylné k tělnatosti.
Je velmi zajímavé pozorovat tento harém a jeho pána na jejich
bezstarostných toulkách. Jako lidé elegantního světa vyhledávají
neustále i vorvaní samičky ve všem pohodlí nějakou změnu. Setkáte
se s nimi na lince v době, kdy je rovníková krmná sezona v plném
rozkvětu; snad se právě vrátily ze severních moří, kde trávily sezonu, a tak ošidily léto o všechnu nepříjemnou únavu z vedra. Po
nějaký čas promenují na rovníku a potom se vydají do východních
vod, tušíce, že tam nastane chladnější období, a uniknou tak další
nadměrné teplotě ročního období.
Když poklidně plují vpřed na některé takové cestě, střeží velrybí
milostpán žárlivě svou zajímavou rodinu, jakmile spatří nějaké cizí,
 435 
podezřelé pohledy. Kdyby jim přišel do cesty neodpovědný, drzý
mladý leviatan a chtěl se nějak důvěrně přiblížit k některé dámě,
napadne ho paša s nesmírnou zuřivostí a zažene ho. To by to dopadalo, kdyby mělo být takovým neukázněným mladým zhýralcům
dovoleno vniknout do svatyně domácího blaha! Jenže ať paša dělá,
co chce, nemůže zcela vypudit pověstného Lotharia ze svého lůžka,
neboť, běda, všechny ryby mají lůžko společné. Jako na pevnině bývají dámy příčinou nejzuřivějších soubojů mezi soupeřícími ctiteli,
právě tak je tomu u velryb, kde dochází někdy k smrtelnému utkání,
a to právě pro lásku. Vorvani bojují dlouhými spodními čelistmi
a v zápase o prvenství je někdy do sebe zaklesnou, jako si losové
v boji proplétají navzájem parohy. Nejednou byly chyceny velryby,
které měly hluboké jizvy po těchto soubojích  rozryté hlavy, ulámané zuby, okousané ploutve a v některých případech i vykloubenou
a pochroumanou tlamu.
Ale dejme tomu, že rušitel domácího blaha prchne před první
zuřivostí pána harému. Potom je velmi zábavné pozorovat onoho
pána. Obrovským tělem se něžně vsunuje vždy znovu mezi samice a chvíli tak zůstává, stále ještě v mučivé blízkosti mladého Lotharia, a tváří se jako zbožný Šalomoun, vzývající pokorně Boha
mezi tisícem konkubín. Jsou-li jiné velryby v dohledu, velrybáři se
zřídkakdy pustí za takovým tureckým pašou, poněvadž tito pašové
příliš plýtvají svou silou, a mívají proto malou zásobu tuku. Pokud
jde o syny a dcery, které zplodí, ti se musejí o sebe starat sami, nanejvýš jim pomáhá matka. Jako jiní nevybíraví potulní milovníci,
které bychom mohli jmenovat, ani milostpán vorvaň se totiž valně
nezajímá o dětský pokoj, i když má sebevětší zájem o budoár, a protože je velkým cestovatelem, zanechává své bezejmenné děti po
celém světě; každé dítě je tedy cizokrajné. Přesto v určité době žár
mládí hasne, přibývá let a mrzutosti, rozvaha se domáhá řádného
odpočinku. Zkrátka, když se nasyceného Turka zmocní povšechná
ochablost, tehdy láska k pohodlí a ctnosti nahradí lásku k ženám.
Náš Turek zahájí impotentní, kajícné a karatelské životní období,
zřekne se harému, rozpustí jej a změní se v příkladného starého
 436 
mrzouta, který se potuluje o samotě po všech polednících a rovnoběžkách, odříkává modlitby a varuje každého mladého leviatana
před omyly lásky.
Poněvadž velrybímu harému říkají rybáři škola, je její pán a vládce odborně nazýván učitelem. Je proto sice obdivuhodně ironické,
ale jeho úloze pramálo přiměřené, že ač sám školu vyšel, chodí po
světě a nevyučuje tomu, čemu se tam sám naučil, nýbrž dokazuje
pošetilost všeho. Zdálo by se velmi přirozené, že jeho titul učitele
je odvozen od jména daného jeho harému, ale někteří lidé se domnívají, že první člověk, který tak pojmenoval velrybu tureckého
typu, jistě četl paměti Vidocqovy a dověděl se, jakým typem učitele
byl v mladých letech onen proslulý Francouz a jaké vlastně byly ony
tajemné lekce, které udílel některým svým žačkám.
Táž uzavřenost a samotářství, kterým se v pokročilém věku oddává velrybí učitel, je údělem všech starých vorvaňů. Skoro bez
výjimky zjišťujeme, že osamělá velryba, jak se říká samotářskému
leviatanu, bývá velice stará velryba. Jako ctihodný, mechem zarostlý Daniel Boone nechce u sebe mít nikoho než přírodu samu. Ji si
bere za manželku ve vodních divočinách, a ta mu bývá manželkou
nejlepší, třebaže má mnoho rozmarů a tajemství.
Školy složené jen z mladých a silných samců, o nichž jsme se
předběžně zmínili, jsou pravým opakem škol harémových. Velrybí
samice bývají příznačně bojácné, kdežto mladí samci čili čtyřicetisudoví býci, jak se jim říká, jsou ze všech leviatanů daleko nejbojovnější a při utkání příslovečně nejnebezpečnější  kromě těch
podivuhodných šedohlavých velrybích starců, s kterými se občas
setkáme a kteří bojují zarytě jako ďáblové podráždění bolestnou
dnou.
Školy čtyřicetisudových býků jsou větší než školy harémové. Jako
zástup univerzitních studentů jsou tito vorvani plni bojového zápalu, samý žert a rozpustilost; prohánějí se po světě tak bezstarostně
a dovádivě, že by je žádný rozumný vedoucí pojišťovny nepojistil
proti úrazu, jako by nepojistil výtržnického mladíčka z univerzity
yalské nebo Harvardovy. Brzy ovšem skoncují s tímto bouřliváctvím,
 437 
a když jsou asi ze tří čtvrtin dorostlí, rozejdou se a samostatně si
hledají postavení, totiž harém.
Jiný rozdíl mezi samčí a samičí školou je ještě příznačnější pro
obě pohlaví. Řekněme, že zasáhnete čtyřicetisudového býka  chudák, všichni jeho kamarádi ho opustí. Ale zasáhněte příslušnici harémové školy, a její družky ji obklopí se všemi známkami starostlivosti a někdy se drží tak blízko ní a tak dlouho, až to zaplatí životem.
 438 
LXXXIX.
PŘIPOUTANÁ RYBA A VOLNÁ RYBA
Zmínka o vlajkách a vlajkových tyčích v předminulé kapitole vyžaduje, abychom i trochu promluvili o velrybářských zákonech
a pravidlech, za jejichž hlavní symbol a odznak lze považovat právě
takovou tyč s vlajkou.
Stává se často, když několik lodí křižuje společně, že jedna loď
zasáhne velrybu, ta však unikne a nakonec ji zabije a chytí loď jiná.
Vtom už je nepřímo zahrnuto mnoho podružných nahodilostí, které
všechny patří k jednomu případu hlavnímu. Například  po únavné
a nebezpečné honbě je velryba polapena, ale její tělo se za silné
bouře od lodi odpoutá, odplave daleko na stranu závětrnou a vyloví
je jiná velrybářská loď, která si za klidného moře velrybu pohodlně připoutá k boku, neriskujíc přitom jediný život nebo provazec.
Z toho by často mohly vzniknout mezi velrybáři spory velmi prudké
a nebezpečné, kdyby tu nebyly jisté všeobecné, nepopiratelné zákony, psané nebo nepsané, které platí pro všechny případy.
Snad jediný psaný velrybářský zákoník, potvrzený zákonodárným sborem, byl zákoník holandský. Generální stavy jej schválily
L. P. 1695. Ačkoli žádný jiný národ neměl psané velrybářské zákony,
přece američtí rybáři měli pro tuto věc své zákonodárce a advokáty.
Vytvořili soustavu, která svou stručnou srozumitelností překonává
Justiniánovy Pandekty i stanovy čínského spolku proti vměšování
do cizích záležitostí. Ano, tyto zákony by bylo možno vyrýt na haléř
královny Anny nebo na ostří harpuny a nosit je na krku, tak jsou
stručné.
I. Připoutaná ryba patří tomu, kdo je k ní připoután.
II. Volná ryba je kořistí toho, kdo ji nejdřív chytí.
Hlavní nesnází u tohoto mistrovského zákoníku zůstává jeho
obdivuhodná stručnost, vyžadující ohromného svazku vysvětlivek.
Předně: Co je to připoutaná ryba? Odborně řečeno, ryba živá
nebo mrtvá je připoutána, pokud ji s obsazenou lodí nebo člunem
 439 
spojuje pojítko ovladatelné jedním člověkem nebo několika lidmi,
kteří jsou na lodi nebo v člunu: tím pojítkem může být stožár, veslo,
devítipalcový kabel, telegrafní drát nebo vlákno pavučiny, všechno
jedno. Právě tak je ryba formálně připoutána, když má v sobě tyč
s vlajkou nebo jiné rozeznatelné znamení vlastnické, pokud strana,
zatknuvší vlajku, zřejmě projevuje schopnost rybu kdykoli přitáhnout k lodi nebo takový úmysl.
To jsou vědecké vysvětlivky, ale vlastními vysvětlivkami velrybářů samých jsou často drsná slova a ještě drsnější rány  právnické
vysvětlivky pěstní. Poctivější a čestnější velrybáři ovšem počítají
vždy se zvláštními případy, kdy by bylo urážlivou mravní nespravedlností, aby jedna strana uplatňovala vlastnické právo na velrybu,
kterou předtím lovila nebo zabila strana druhá. Ale ostatní naprosto
nebývají tak úzkostliví.
Asi před padesáti lety byl v Anglii projednáván podivný případ
velrybářského sporu. Žalobci tvrdili, že po obtížném pronásledování velryby v Severním moři, když se jim (žalobcům) podařilo rybu
harpunovat, byli nuceni opustit nejen svoje provazce, ale i člun,
protože se octli v nebezpečí života. Žalovaná strana (posádka jiné
lodi) objevila tu velrybu, zasáhla ji, zabila, zmocnila se jí a konečně
si ji přivlastnila přímo před očima žalujících. A když proti tomu
u obžalované strany protestovali, její kapitán luskl žalobcům prsty
před nosem a ujistil je, že si jako chvalozpěv na svůj čin ponechá
ještě jejich provazce, harpuny a člun, který zůstával připoután k velrybě v době, kdy se jí žalovaní zmocnili. Žalující strana nyní žalovala
o náhradu hodnoty velryby, provazců, harpun a člunu.
Pan Erskine byl obhájcem obžalovaných. Soudcem byl lord Ellenborough. Při obhajobě vtipný Erskine situaci znázornil poukazem
na nedávný rozvodový případ jednoho pána, který marně usiloval
udržet na uzdě manželčinu neřestnost a konečně ji pustil volně na
moře života; ale za několik let litoval svého kroku a zahájil soudní
spor, aby mu manželka znovu náležela. Erskine zastupoval druhou
stranu a tehdy ji obhájil výrokem, že sice pán původně onu dámu
harpunoval, byl k ní kdysi pevně připoután a opustil ji konečně
 440 
jenom proto, že bylo nadmíru nebezpečné setrvávat s ní, když propadla neřesti, ale přece jen ji opustil, takže se stala zase rybou volnou. A když ji potom jiný pán znovu harpunoval, je teď tato dáma
majetkem tohoto jiného pána, včetně jakékoli harpuny, která v ní
snad zůstala trčet z dřívějška.
Tentokrát Erskine dokazoval, že případ velryby a případ té dámy
se navzájem osvětlují.
Když byla řádně vyslechnuta obhajoba i obžaloba, rozhodl velmi
učený soudce odbornými výrazy asi takto: Pokud jde o člun, přisoudil jej žalujícím, poněvadž jej opustili jedině proto, aby si zachránili
život. Pokud však jde o spornou velrybu, harpuny a provazce, patří
straně žalované. Velryba, protože v době, kdy ji konečně polapili,
byla volná; harpuny a šňůry proto, že ryba s nimi utekla, a byla tedy
majitelkou těchto předmětů. Proto ten, kdo se později ryby zmocní,
má na ně právo. Poněvadž se ryby později zmocnila strana žalovaná,
patří ony předměty jí.
Prostý člověk by snad měl podle svého námitky proti tomuto
rozsudku velmi učeného soudce. Ale přeoráme-li případ až do
prazákladu, najdeme ony dvě hlavní zásady, vyložené v obou dříve
uvedených velrybářských zákonech a použité a vysvětlené lordem
Ellenboroughem v případě výše citovaném; oba tyto zákony o rybě
připoutané a rybě volné objeví se, pravím, jako základy vší lidské
právní vědy. Chrám zákona stojí totiž jako chrám Filištínských, přese
všechno složité sochařské kružboví, pouze na dvou sloupech.
Což netvrdí každý člověk, že vlastnictví je polovina zákona, a to
bez zřetele, jak toho vlastnictví bylo nabyto? Často však vlastnictví
bývá zákonem celým. Co jiného jsou svaly a duše ruských nevolníků
i republikánských otroků než připoutané ryby, jejichž vlastnictví
je zákonem celým? Čím je pro chamtivého majitele domu poslední
haléř vdovin, ne-li takovou připoutanou rybou? Co je onen mramorový palác nějakého neusvědčeného darebáka, který místo tyče
s vlajkou upevnil na dveře tabulku, co je to jiného než připoutaná
ryba? Co jsou ničivé úrokové srážky, jež dostane bankéř Mardochej
z půjčky, kterou poskytl rodině Pryčnouzově, aby byla zachráněna
 441 
před smrtí hladem; což tato ničivá srážka není připoutanou rybou?
Co je příjem arcibiskupa Spasduši v částce sto tisíc liber šterlinků od
stotisíců upracovaných dělníků, živících se chlebem a sýrem (kteří
mají všichni zajištěno nebe bez jakékoli pomoci pana Spasduši), co
je těchto sto tisíc jiného než připoutaná ryba? Co jsou dědičná města
a vesnice vévody Dundera, ne-li připoutaná ryba? Co je pro onoho
mocného harpunáře Johna Bulla chudé Irsko než připoutaná ryba?
Co je Texas pro onoho apoštolského kopiníka, bratra Jonathana,
nežli připoutaná ryba? Uvážíme-li to vše, není vlastnictví vlastně
zákonem celým?
Možno-li nauky o připoutané rybě použít takto všeobecně, lze
příbuzné nauky o volné rybě použít ještě šíře. Té se dá použít mezinárodně a univerzálně.
Nebyla Amerika v roce 1492 volnou rybou, do které Kolumbus
zarazil španělskou vlajku, jako by ji vlajkovou tyčí označil za vlastnictví svého královského pána a paní? Čím bylo pro cara Polsko? Čím
pro Turka Řecko? Čím Indie pro Anglii? Čím konečně bude Mexiko
pro Spojené státy? Ve všech případech volnou rybou.
Co jiného jsou lidská práva a svobody světa než volné ryby? Co
jsou myšlenky a názory všech lidí než volné ryby? Co je zásada
náboženské víry v lidech nežli volná ryba? Čím jsou pro okázalého
podloudného slovíčkáře myšlenky mudrců než volnými rybami?
Co je sama velká zeměkoule než volná ryba? A jste snad vy, čtenáři,
něco jiného než také jen volná ryba a připoutaná ryba?
 442 
XC.
HLAVY NEBO OCASY
„De balena vero sufficit, si rex habeat caput, et regina caudam.“
de Bracton, l. 3, c. 3.
Tento latinský citát z anglického zákoníku znamená v souvislosti
s ostatním textem, že ze všech velryb, chycených kýmkoli u pobřeží
oné země, musí hlavu dostat král jakožto čestný Velký harpunář
a královně má být uctivě nabídnut ocas. Rozdělení, které se u velryby hodně podobá rozpůlení jablka; mezi těmi dvěma částmi uprostřed už nic nezbývá. Poněvadž tento zákon v pozměněné formě
dosud vAnglii platí a poněvadž je po některých stránkách podivnou
odchylkou od všeobecného zákona o rybě připoutané a volné, promluvíme o něm ve zvláštní kapitole podle téže zásady zdvořilosti,
s níž anglické železnice vydržují na vlastní náklad zvláštní vůz, vyhrazený jedině pro královskou rodinu. Abych především dokázal,
že zmíněný zákon dosud platí, vylíčím vám jednu příhodu, která se
udála v posledních dvou letech.
Nějací počestní námořníci z Doveru nebo ze Sandwiche nebo
z některého ze Cinque Ports zabili po úporné honbě a vytáhli na
břeh krásnou velrybu, kterou původně spatřili daleko od pobřeží.
Ale Cinque Ports jsou částečně nebo vůbec pod pravomocí jakéhosi
strážníka nebo dozorce, nazvaného nejvyšší strážce. Poněvadž je
mu jeho úřad svěřen přímo korunou, myslím, že všechna královská
práva v území Cinque Ports přecházejí na tohoto nejvyššího strážce.
Někteří pisatelé označují tento úřad za sinekuru, ale není tomu tak.
Nejvyšší strážce je občas pilně zaměstnán šizením, aby získal své
vzatky, které jsou jeho hlavně proto, že je získal šizením.
Když tito chudí, sluncem osmahlí námořníci, bosí a s kalhotami
vysoko vyhrnutými na úhořovitých nohou, namáhavě vytáhli tučnou velrybu do bezpečí na souš a těšili se, že vydělají na drahém
oleji a kosticích dobrých sto padesát liber šterlinků, a v duchu si již
 443 
představovali, jak za podíly z výtěžku popíjejí s manželkami vzácný čaj a se starými přáteli dobré pivo, přišel velmi učený a nejvýš
křesťanský a dobrotivý pán sBlackstonovým výkladem zákonů pod
paží, položil knihu na hlavu velryby a řekl: „Ruce pryč, panstvo! Tato
ryba je připoutaná ryba. Já ji zabavuji jakožto majetek nejvyššího
strážce.“ Chudáci velrybáři, plni uctivého zděšení  tak čistě anglického  nevěděli, co na to říci, začali se tedy prudce škrábat po celé
hlavě a mezitím smutně těkali pohledem z velryby na neznámého.
Ale to věc nijak nezlepšilo a nijak neobměkčilo tvrdé srdce učeného pána s Blackstonovými komentáři. Konečně jeden muž, když se
dlouho poškraboval, lově myšlenky, osmělil se promluvit.
„Prosím, pane, a kdo je ten nejvyšší strážce?“
„Vévoda.“
„Ale vévoda přece nic neudělal, aby chytil tuhle rybu?“
„Patří jemu.“
„Dalo nám to velikou práci, byli jsme v nebezpečí a vynaložili
jsme peníze, než jsme se zmocnili ryby, a to všechno má jít ve prospěch vévody? My nedostaneme za všechnu svou námahu nic než
puchýře?“
„Patří jemu.“
„Je vévoda tak chudý, že opravdu musí postupovat tak bezohledně, aby si sehnal živobytí?“
„Patří jemu.“
„Chtěl jsem svým podílem z téhle velryby pomoci své staré nemocné matce, upoutané na lůžko.“
„Patří jemu.“
„Nespokojil by se vévoda čtvrtinou nebo polovinou?“
„Patří jemu.“
Zkrátka, velrybu zabavil a prodal a Jeho Milost vévoda z Wellingtonu dostal peníze. Jeden poctivý kněz v městě, domnívaje se, že
ten případ je z určitého hlediska za těchto okolností trochu příliš
krutý, obrátil se zdvořilým dopisem na Jeho Milost se žádostí, aby
plně uvážila případ oněch nešťastných rybářů. Na to náš pan vévoda
odpověděl (oba dopisy byly uveřejněny) v podstatě asi toto: Že věc
 444 
již uvážil a peníze přijal a že by byl důstojnému pánu zavázán, kdyby
se napříště nepletl do věcí jiných lidí. Je tohle onen dosud výbojný
starý muž, který stojí na nárožích tří království a na všech stranách
vymáhá žebráckou almužnu?
Snadno poznáme, že v tomto případě právo na velrybu, jehož se
vévoda dovolával, na něj přenesl panovník. Musíme se tedy ptát,
z jakého důvodu panovník původně ono právo dostal. O zákonu samém jsme se již zmínili. Plowdon nám však podává důvody, proč se
tak stalo. Podle něho velryba takto chycená patří králi a královně,
„protože jest nanejvýš znamenitá“. Apodle nejlepších znalců zákona
byl tento důvod v takových případech vždy uznán za platný.
Ale proč má mít král hlavu a královna ocas? Nuže, právníci, nějaký důvod pro tohle!
V pojednání o „královnině zlatě neboli královnině kapesném“
vykládá starý královský soudce, jakýsi William Prynne, toto: „Ocas
patří královně, protože šatna královnina musí být zásobena kosticemi.“ To ovšem psal v době, kdy se na dámské šněrovačky hojně používalo černých ohebných kostic z velryb grónských neboli pravých.
Ale kostice není v ocase, což je žalostný omyl u takového bystrého
právníka jako Prynne. Či je snad královna mořskou pannou, aby jí
dávali velrybí ocas? V tom se bude možná skrývat nějaký jinotaj.
Podle anglických zákonodárců jsou dvě královské ryby  velryba a jeseter. Obě jsou královským vlastnictvím s určitými výhradami a podle jména tvoří desáté odvětví řádných korunních příjmů.
Nevím, že by se toho byl dotkl některý jiný autor, ale domnívám
se podle obdoby, že jeseter musí být rozdělen stejně jako velryba,
takže král obdrží neobyčejně pevnou a elastickou hlavu této ryby,
což snad, symbolicky vzato, může být žertovně odůvodněno předpokladem nějaké spřízněnosti. A tak se zdá, že je důvod ve všem,
i v zákoně.
 445 
XCI.
PEQUOD POTKÁVÁ RŮŽOVÉ POUPĚ
„Marně jsme prohrabávali žaludek tohoto leviatana, hledajíce
ambru. Nesnesitelný zápach znemožnil hledání.“
Sir T. Browne, V. E.
Za nějaký týden po velrybářské scéně naposled vylíčené, když jsme
pomalu pluli po ospalém, mlžném poledním moři, osvědčily se mnohé nosy na palubě Pequod jako hlídky mnohem bdělejší než tři páry
očí na vrcholcích stožárů. Zvláštní, nepříliš příjemný pach bylo cítit
z moře.
„Teď bych se vsadil,“ řekl Stubb, „že tady někde v okolí jsou některé z těch velryb, které jsme onehdy připoutali k drogám. Věděl
jsem, že se zanedlouho obrátí břichem vzhůru.“
Páry před námi se brzo rozhrnuly. V dálce ležela loď, jejíž svinuté
plachty naznačovaly, že má jistě po boku nějakou velrybu. Když jsme
se přiblížili, neznámá loď vytáhla na stožár francouzskou vlajku.
Podle toho, že kolem lodi vířili v mračnu mořští supové, kroužili
a náhle se vrhali dolů, bylo zřejmé, že velryba u boku je velryba
puklá, jak říkají velrybáři, to je taková, která zemře nerušeně na
moři a jejíž zdechlina pluje, nepatříc nikomu. Každý si dovede představit, jaký nesnesitelný puch taková hora masa vydává; horší nežli
asyrské město za moru, kdy živí nestačí pohřbívat mrtvé. Někteří
velrybáři považují tento zápach za tak nesnesitelný, že je sebevětší
lakota nedokáže přimět, aby k velrybě přirazili. A přece se najdou
velrybáři, kteří to udělají, přestože tuk z takových zdechlin je velmi
špatné jakosti a naprosto se nedá přirovnat k oleji růžovému.
Když nás skomírající vánek přihnal ještě blíž, viděli jsme, že
francouzská loď má po boku ještě jednu velrybu. Ta druhá snad
páchla ještě víc než první. Opravdu se ukázalo, že je to dokonce
jedna z oněch pochybných velryb, které jako by vysychaly a umíraly
na jakési nesmírné žaludeční potíže nebo poruchu trávení. Jejich
 446 
mrtvá těla jsou skoro úplně bez tuku. Na příslušném místě však
uvidíme, že nad takovou velrybou žádný zkušený velrybář neohrne
nos, i kdyby se sebevíc vyhýbal puklým velrybám vůbec.
Pequod byla již zahnána tak blízko k cizí lodi, až Stubb přísahal, že
poznává své držadlo u rýče zamotaného do šňůr, které byly omotány
kolem ocasu jedné z jejích velryb.
„Máme tu pěkného chlapíka,“ zasmál se posměšně, stoje na lodní
přídi, „to je ale šakal! Vím moc dobře, že tihle francouzští žabaři jsou
v rybaření břídilové; někdy spustí čluny, poněvadž považují příboj
za vorvaní vodomet, a někdy vyplouvají ze svých přístavů s lodí plnou bedniček s lojovými svíčkami a kratiknoty, poněvadž už napřed
vědí, že všechen tuk, který ukořistí, nepostačí ani na to, aby si do
něho kapitán namočil knot. Ano, tohle všichni víme, ale podívejte
se, tady je žabař, který se spokojil s tím, co jsme nechali, myslím
totiž tu velrybu připoutanou k droze, ano, a spokojí se dokonce
s oškrabováním suchých kostí té druhé drahocenné velryby, kterou
tam má. Chudák! Poslechněte, podávejte někdo klobouk dokola,
složíme se na něho z křesťanské lásky a darujeme mu trochu tuku.
Vždyť tuk, který vyškvaří z tamhleté velryby, připoutané k droze, se
nehodí ani k tomu, aby svítil ve vězení, ba ani v cele odsouzence na
smrt. Pokud jde o druhou velrybu, říkám vám, že kdybychom rozsekali a vyškvařili tyhle naše tři stožáry, dostaneme z nich víc tuku
než oni z toho rance kostí. Ale tak mě napadá, že v sobě může mít
něco mnohem cennějšího, než je tuk. Ano, ambru. Rád bych věděl,
napadlo-li to našeho starého. Stojí to za pokus. Toť se ví, jsem pro
to,“ a s těmito slovy vykročil k velitelské palubě.
Zatím slabý vánek ustal úplně, takže Pequod chtěj nechtěj zůstala
v zajetí puchu, nemajíc naději na únik, dokud se opět nezvedne vítr.
Sotva Stubb vyšel z kajuty, zavolal posádku svého člunu a odrazil
k cizí lodi. Když proplouval kolem její přídě, všiml si, že horní část
jejího zobce je podle výstředního francouzského vkusu vyřezána
v podobu velké prohnuté stopky a natřena na zeleno. Místo trnů z ní
tu a tam vyčnívaly měděné hřebíky. Celek byl ukončen symetricky
složeným poupětem jasně červené barvy. Na horních prknech přídě
 447 
bylo velikými pozlacenými písmeny napsáno Bouton de Rose  Růžové poupě a takové romantické jméno měla tato libovonná loď.
Ačkoli Stubb nerozuměl, co v nápisu znamená slovo Bouton, přece mu vše dostatečně vysvětlilo slovo rose i baňatá klounová hlavice.
„Dřevěné růžové poupě, co?“ zvolal, zacpávaje si rukou nos. „To
se znamenitě hodí. Ale jak příšerně páchne!“
Aby mohl přímo mluvit s lidmi na lodi, musel však veslovat kolem přídě k pravoboku, tak se přiblížit až k puklé velrybě a přes ni
mluvit.
Když se na ono místo dostal, vykřikl, stále ještě s rukou u nosu:
„Bouton de Rose  ahoj! Mluví někdo z vás růžových poupat anglicky?“
„Ano,“ odpověděl přes zábradlí nějaký muž zGuernsey, který, jak
se ukázalo, byl prvním důstojníkem.
„Poslechněte, mé poupě z Bouton de Rose, viděli jste bílou velrybu?“
„Jakou velrybu?“
„Bílou velrybu  vorvaně  Moby Dicka, viděli jste ho?“
„Jakživ jsem neslyšel o takové velrybě. Cachalot Blanche! Bílá
velryba  ne!“
„Dobrá tedy. Tak zatím sbohem a vrátím se za minutu.“
Potom zas rychle veslovali k Pequodě. Když Stubb spatřil Achaba,
kterak očekává jeho hlášení nakloněn přes zábradlí na zadní palubě, přiložil obě ruce jako hlásnici k ústům a zavolal: „Ne, pane, ne!“
Potom se Achab vzdálil a Stubb se vrátil k francouzské lodi.
Nyní uviděl, že muž z Guernsey, který právě vstoupil do řetězů
a pracoval rýčem, má nos zabalený do jakéhosi ochranného pouzdra. „Copak je to s vaším nosem?“ ptal se Stubb. „Rozbil jste si jej?“
„Přál bych si, aby byl rozbitý nebo abych neměl vůbec žádný nos!“
odpověděl muž z Guernsey, který patrně nebyl příliš nadšen svou
prací. „Ale proč vy si držíte svůj nos?“
„Ach, to nic není. Je to nos z vosku. Musím si jej přidržovat. Krásný
den, viďte? Řekl bych, že je tady vzduch jako v zahradě. Hoďte nám
kytičku květů, ano, Bouton de Rose?“
 448 
„Co tady k čertu vlastně chcete?“ vzkřikl muž z Guernsey náhle
rozzloben.
„Ach, jen si zachovejte chladnou krev, ano, chladnou, to je to pravé
slovo; proč nenaložíte ty velryby do ledu, když je zpracováváte? Ale
žerty stranou. Nevíte, poupátko, že je to úplný nesmysl chtít dostat
olej z takovýchto velryb? A tamhleta vyschlá, celá ta mrcha nemá
v sobě ani náprstek tuku.“
„To vím moc dobře. Jenže, víte, náš kapitán tomu nechce věřit. Je
to jeho první plavba, býval výrobcem kolínské vodičky. Ale pojďte
nahoru, vám třebas uvěří, když nechce věřit mně, a tak mě vysvobodíte z téhle špinavé práce.“
„Jsem vám docela k službám, roztomilý příteli,“ souhlasil Stubb
a brzy vystoupil na palubu. Tam se mu naskytla zvláštní podívaná.
Námořníci v rudých vlněných čapkách s třapci připravovali těžké
kladkostroje pro velrybu. Ale pracovali nějak pomalu a mluvili rychle a neprojevovali nijak dobrou náladu. Nosy jim čněly nahoru jako
samé čelenové čnělky. Chvílemi některá dvojice odhodila práci a utíkala na vrchol stožáru, aby se nadýchala čerstvého vzduchu. Někteří
ze strachu, aby nedostali nakažlivou nemoc, namáčeli koudel do
dehtu a občas si ji přikládali ke chřípím. Jiní urazili od svých dýmek
troubele skoro až u hlaviček a mohutně bafali, aby si tak neustále
naplňovali čichové dutiny tabákovým kouřem.
Stubb byl překvapen přívalem klení a nadávek, vycházejícím
z kapitánovy budky na zádi. Když pohlédl tím směrem, spatřil divokou tvář za dveřmi, jež někdo zevnitř pootvíral. Byl to zmučený
lékař, který se po marných protestech proti tomu, co se dálo, uchýlil
do kapitánovy budky (říkal jí kabinet), aby se vyhnul puchu, přesto
však neodolal a občas je hlasitě a rozhořčeně varoval.
Všimnuv si toho všeho, Stubb dobře rozvážil svůj plán. Obrátil se
k prvnímu důstojníkovi a trochu si s ním pohovořil. Muž zGuernsey
s ošklivostí prohlašoval kapitána za nadutého nevědomce, který
je všechny zatáhl do této odporné a nevýnosné bryndy. Opatrným
vyzvídáním se Stubb dále dověděl, že muž z Guernsey nemá nejmenší potuchy o ambře. Proto o ní mlčel, ale jinak s ním hovořil
 449 
otevřeně a důvěrně, takže oba rychle ukuli malý plán, jak obelstít
a pokárat kapitána, aby přitom ani v nejmenším nezapochyboval
o jejich poctivosti. Podle tohoto plánu měl muž z Guernsey mluvit
jako tlumočník a říci kapitánovi, co bude chtít, ale tak, jako kdyby
to pocházelo od Stubba. Pokud jde o Stubba, ten měl mluvit jakékoli
nesmysly, které mu za rozmluvy přijdou na jazyk.
V tuto chvíli vyšla jejich vyhlédnutá oběť z kajuty. Byl to malý,
snědý muž, který na námořního kapitána vypadal příliš útle, zato
však měl velké licousy a kníry. Měl na sobě červenou vestu z bavlněného sametu a po straně přívěsky na řetízku od hodinek. Stubb
byl nyní tomuto pánovi zdvořile představen mužem zGuernsey, jenž
se ihned ujal úkolu tlumočníka.
„Co mu mám říci nejdřív?“ otázal se.
„Nu,“ odpověděl Stubb, prohlížeje si sametovou vestu a hodinkový řetízek s přívěsky, „začněte třeba tím, že mi připadá trochu jako
nemluvně, třeba se nechci vydávat za soudce.“
„Říká, monsieur,“ pravil muž z Guernsey francouzsky, obrátiv se
k svému kapitánovi, „že právě včera mluvila jeho loď s jednou lodí,
jejíž kapitán a první důstojník a šest námořníků zemřeli všichni
na horečku, kterou dostali, když přitáhli k boku své lodi puklou
velrybu.“
Kapitán se polekal a dychtivě žádal další zprávy.
„Co teď?“ řekl muž z Guernsey Stubbovi.
„Nu, když to bere tak klidně, tedy mu řekněte, že jsem si ho teď
prohlédl pozorněji a došel jsem k přesvědčení, že se k řízení velrybářské lodi nehodí o nic víc než santiagská opice. Opravdu, vyřiďte
mu ode mne, že je pavián.“
„Přísahá a tvrdí, monsieur, že ta druhá velryba, ta vyschlá, je
mnohem nebezpečnější nežli ta puklá. Zapřísahá nás, monsieur,
je-li nám život milý, abychom se od těch velryb odpoutali.“
Kapitán okamžitě vyběhl na příď a nařídil posádce, aby přestala zdvíhat kladkostroje a uvolnila ihned kabely a řetězy poutající
velryby k lodi.
„Co teď?“ zeptal se muž z Guernsey, když se k nim kapitán vrátil.
 450 
„Nu, počkejme. Ano, můžete mu docela dobře říci, že jsem ho
napálil a (stranou k sobě) možná také ještě někoho jiného.“
„Říká, monsieur, jak je velice šťasten, že nám mohl prokázat službu.“ Kapitán hned přísahal, že vděčni jsou oni jemu (mínil sebe
a prvního důstojníka), a skončil tím, že pozval Stubba do kajuty na
láhev bordeaux.
„Chce, abyste s ním vypil sklenku vína,“ pravil tlumočník.
„Poděkujte mu srdečně, ale řekněte mu, že je proti mým zásadám
připíjet si s člověkem, kterého jsem napálil. Opravdu, řekněte mu,
že už musím jít.“
„Říká, monsieur, že ze zásady nepije, ale chce-li monsieur ještě
další den žít a pít, udělá prý monsieur nejlíp, když dá spustit všechny
čtyři čluny a odtáhnout loď od těch velryb, protože je příliš klidno,
aby samy odplavaly.“
Stubb byl zatím už přes zábradlí, a skočiv do svého člunu, zavolal
na muže z Guernsey, že má v člunu dlouhé vlečné lano a že jim tedy,
pokud je v jeho silách, pomůže tím, že lehčí velrybu od nich odtáhne.
Zatímco francouzské čluny táhly loď jedním směrem, Stubb táhl
blahosklonně svou velrybu druhým směrem, okázale nechávaje
popuštěné vlečné lano nezvykle dlouhé.
Brzy se zvedl větřík a Stubb předstíral, že se od velryby vzdaluje.
Francouzská loď zavěsila čluny a brzy zvětšila vzdálenost, zatímco
Pequod vklouzla mezi ni a Stubbovu velrybu. Potom Stubb rychle
přirazil k plujícímu tělu, zavolal na Pequodu, co zamýšlí, a hned se
chystal česat ovoce své nepoctivé lsti. Chopil se ostrého rýče a začal
se dobývat do těla kousek za postranní ploutví. Byli byste bezmála
řekli, že si tam v moři vykopává sklep. A když konečně jeho rýč narazil na suchá žebra, vypadalo to, jako když se vykopávají římské
dlaždice a nádoby pohřbené v tučném anglickém jílu. Posádka jeho
člunu byla velmi vzrušena a horlivě pomáhala svému veliteli, tváříc
se starostlivě jako zlatokopové.
Po celou tu dobu nesčetní ptáci se spouštěli, potápěli, křičeli
a skřečeli a rvali se kolem nich. Stubb se začínal tvářit zklamaně,
zvláště když strašný puch zesílil; pojednou se však ze samého stře-
 451 
du tohoto moru zvedl pramének vůně, který plul vlnami hrozného
puchu, aniž jím byl pohlcen, jako řeka hned nesplyne s jiným tokem,
do kterého se vlévá a v němž po nějakou dobu plyne samostatně.
„Mám ji, mám ji,“ zvolal nadšeně Stubb, naraziv na cosi v podzemních končinách, „peněženka, peněženka!“
Odhodil rýč, vstrčil dovnitř obě ruce a vytáhl plné hrsti něčeho,
co vypadalo jako hotové windsorské mýdlo nebo tučný, plesnivý
starý sýr. Bylo to mastné a vonné, snadno jste do toho mohli zabořit
palec. Barva mezi žlutou a popelavou. A to, drazí přátelé, je ambra.
Za unci každý lékárník zaplatí zlatou guineu. Vytáhli asi šest hrstí,
ale více jí bylo nevyhnutelně ztraceno v moři, a ještě více by snad
byli získali, nebýt toho, že netrpělivý Achab hlasitě volal na Stubba,
aby toho nechal a vrátil se na palubu, jinak že jim loď ujede.
 452 
XCII.
AMBRA
Tato ambra je velmi zvláštní látka a tak důležitý obchodní artikl, že
roku 1791 byl jistý kapitán Coffin, narozený vNantucketu, vyslýchán
o této věci v anglické dolní sněmovně. V oné době totiž, a vlastně
až donedávna, nebyl přesně znám původ ambry ani jantaru. Ačkoli
anglické označení ambry, ambergris, je francouzská složenina, znamenající šedý jantar, přece jsou to dvě věci zcela odlišné. Jantar se
sice někdy najde na pobřeží moře, ale také jej vykopávají z některých půd daleko ve vnitrozemí, kdežto ambru najdete jen v moři.
Mimoto je jantar látka tvrdá, průsvitná, křehká a bez vůně a užívá
se jí k zhotovování náústků k dýmkám, na korále a ozdoby. Ambra
je měkká, voskovitá a tolik libovonná a aromatická, že se jí hojně
užívá ve voňavkářství na vonná vykuřovadla, do drahých svíček, do
pudru na vlasy a do pomád. Turci ji užívají při vaření a také ji nosí
do Mekky, jako se nosí kadidlo do chrámu svatého Petra v Římě.
Někteří vinaři dávají pár zrníček do klaretu, aby mu dodali vůně.
Kdo by si proto pomyslil, že elegantní dámy a páni mají zalíbení v parfému, který se vyskytuje v neslavných útrobách nemocné
velryby! A přece je tomu tak. Někteří pokládají ambru za příčinu,
jiní za následek zažívacích poruch u velryby. Těžko říci, jak takovou
dyspepsii léčit. Nanejvýš dát velrybě tři nebo čtyři plné čluny Brandrethových pilulek a potom hned utéci z dosahu, jako když lamači
v lomech trhají třaskavinami skály.
Zapomněl jsem říci, že v naší ambře byly nalezeny tvrdé, kulaté kostěné plátky, které Stubb z počátku považoval za knoflíky
k námořnickým podvlečkám, ale později se ukázalo, že to jsou jen
úlomky kostí z malých chobotnic, takto balzamované.
Není to zvláštní, že se tato velice libovonná ambra vyskytuje
neporušená uprostřed takové hniloby? Vzpomeňme na slova svatého Pavla ke Korintským o porušitelnosti a neporušitelnosti, jak
jsme sice rozsíváni nesliční, ale vstaneme slavní! Podobně si při-
 453 
pomeňme výrok Paracelsův o tom, co vytváří nejlepší vůni pižma.
Nezapomínejme ani na podivný zjev, že nejhorší ze všech ohavně
páchnoucích věcí je kolínská vodička v počátečním období výroby.
Rád bych skončil tuto kapitolu výzvou právě vyřčenou, ale nemohu, poněvadž bych rád vyvrátil obvinění, často vznášené proti velrybářům, které by některé nepředpojaté mysli mohly mít za nepřímo
potvrzené tím, co bylo řečeno o dvou velrybách u francouzské lodi.
Už jinde v této knize jsem odmítl urážlivé nařčení, že velrybářské
povolání je živnost veskrze odporná a špinavá. Je však třeba odmítnout ještě jednu věc. Poukazuje se na to, že všechny velryby vždy
odporně páchnou. Jaký je asi původ tohoto nenávistného cejchu?
Domnívám se, že jej lze zřetelně sledovat až k prvnímu příjezdu grónských velrybářských lodí do Londýna víc než před dvěma
sty lety. Tehdy velrybáři nevyškvařovali tuk na moři, jako to vždy
dělaly lodi jihomořské, nýbrž ho jen rozsekávali na kousky, cpali
je otvory do sudů, a tak syrový tuk dopravovali domů. Ani dnes
tomu není jinak. Krátká sezona v oněch ledových mořích a náhlé
a prudké bouře, kterým jsou vystaveni, nedovolí jim jednat jinak.
Následek toho je, že po otevření skladiště lodi a při vyprazdňování
těch velrybích hřbitovů se šíří v grónských docích vůně podobná
trochu vůni z rozkopaného starého městského hřbitova, na němž
se má postavit porodnice.
Také se domnívám, že toto zlomyslné očernění velrybářů zčásti snad zavinila existence holandské vesnice, která kdysi stála na
pobřeží Grónska a jmenovala se Schmerenburgh nebo Smeerenberg; toho druhého jména užívá učený Fogo von Slack v své slavné
knize o vůních, učebnici tohoto předmětu. Jak už jméno naznačuje
(smeer  tuk; bergen  ukládati), byla ta vesnice postavena k vyškvařování tuku přivezeného holandským velrybářským loďstvem,
aby se nemusel vozit domů do Holandska. Bylo tu množství pecí,
kotlů na škvaření a skladišť na tuk. Když všechna zařízení pracovala
naplno, jistě nešířila libou vůni. Ale u jihomořských velrybářských
lodí lovících vorvaně je to všechno docela jiné. Když taková loď
vrchovatě naplní své skladiště tukem, stráví na plavbě asi čtyřleté
 454 
snad ani ne padesát dní vyškvařováním, a tuk v tom stavu, v jakém se dává do sudů, je téměř bez vůně. Je také pravda, že živé ani
mrtvé velryby, zachází-li se s nimi slušně, nepatří k tvorům, kteří
by nepříjemně páchli. Ani velrybáře nepoznáte čichem, jak se ve
středověku tvrdilo o židovi, že ho tak lidé ve společnosti poznají.
Velryba nemůže vlastně být jiná než vonná, když je obvykle tak
dokonale zdravá, poněvadž má hojnost pohybu a je stále venku,
třebaže, pravda, jen málokdy na volném vzduchu. Říkám, že pohyb
vorvaních ocasních ploutví šíří nad vodou takovou vůni, jako když
v teplém salonu zašustí šaty dáma navoněná pižmem. K čemu mám
tedy přirovnat vorvaně, pokud jde o vůni, přihlížíme-li k jeho velikosti? Snad k onomu pověstnému slonovi s kly zdobenými šperky,
navoněnému myrhou, který byl vyveden z indického města, aby se
poklonil Alexandru Velikému?
 455 
XCIII.
VYVRŽENEC
Uplynulo teprve několik dnů od setkání s francouzskou lodí, když
se přihodila velmi významná událost nejméně významnému členu
posádky Pequody; událost nanejvýš žalostná, která mužstvu, občas
bláznivě veselému a pověrčivému, nakonec dala živoucí a stále přítomnou předpověď, jaký děsivý osud může stihnout i je.
Na velrybářské lodi nechodí všichni členové posádky do člunů.
Několik mužů, zvaných lodní služba, je určeno k práci na lodi a jejich
úkolem je obstarávat všechno, čeho je třeba, když se čluny ženou za
velrybou. Tito členové lodní služby jsou vcelku stejně otužilí jako
mužstvo tvořící posádky člunů. Ale vyskytne-li se na lodi chlapík
neobvykle drobný, nemotorný nebo bázlivý, najisto se dostane do
lodní služby. Tak tomu bylo na Pequodě s malým černochem, kterému přezdívali Pippin nebo zkratkou Pip. Chudák Pip! Už jste o něm
slyšeli, jistě si vzpomínáte na jeho tamburínu v oné dramatické půlnoci, tak zasmušile veselé.
Pip a steward patřili zevnějškem k sobě jako pár poníků, jeden
černý, jeden bílý, kteří jsou stejně vyvinutí, třebaže se barvou liší,
a klusají spolu ve výstředním spřežení. Ale nešťastný steward byl od
přírody hloupý a tupého ducha, kdežto Pip byl sice příliš útlocitný,
ale v podstatě velmi chytrý  byla to ona příjemná, družná a veselá
chytrost, vlastní jeho kmeni; kmeni, který oslavuje všechny svátky
a slavnosti krásněji a veseleji než kterákoli jiná rasa. Pro černochy
by nemělo být v ročním kalendáři nic jiného než tři sta pětašedesát
Čtvrtých červenců aNových roků. Nesmějte se, když píši, že ten malý
černoch byl skvělý, neboť i černá barva má svou skvělost. Pohleďte jen na lesklý eben, kterým jsou táflovány královy kabinety. Pip
však miloval život a všechnu jeho klidnou bezpečnost. Zaměstnání
nahánějící hrůzu, do kterého byl nějak záhadně uvržen, otupovalo
proto velmi trudně jeho bystrost, i když, jak zakrátko uvidíme, to,
co v něm bylo na čas takto potlačeno, měly nakonec zářivě osvětlit
 456 
zvláštní divoké ohně. Ty ho pomyslně ukázaly ve světle desetkrát
lepším než přirozená zářivost, jíž kdysi v rodném kraji Tollandu
v Connecticutu oživoval mnohé šprýmovné zábavy na trávníku, kdy
za zpěvného podvečera svým veselým ha-ha! proměňoval obzor
v jedinou tamburínu, ověšenou rolničkami hvězd. Tak i vodově průhledný diamantový přívěsek, zavěšený na hrdle s modrými žilami,
bude sice v denním jasném světle zářit pravým leskem, ale když
vám zkušený klenotník chce ten diamant ukázat v lesku nejpůsobivějším, položí jej na tmavé pozadí a potom jej osvětlí ne sluncem,
nýbrž umělými plynovými plameny. Potom z něho vycházejí divoké
záblesky, pekelně nádherné, a zlověstně planoucí diamant, kdysi
nejdokonalejší symbol křišťálové oblohy, vypadá jako drahokam
ukradený z koruny krále pekel. Ale vraťme se k našemu příběhu.
Při oné události s ambrou si Stubbův zadní veslař náhodou vymkl
ruku, takže byl po nějakou dobu docela zmrzačen, a Pip prozatím
zaujal jeho místo.
Když s ním Stubb poprvé vyplul, projevoval Pip značný neklid,
naštěstí však tenkrát unikl blízkému styku s velrybou, a proto z toho
vyvázl dost čestně. Stubb, který ho pozoroval, se ho potom snažil
povzbudit, aby mu dodal co nejvíc odvahy, poněvadž mu mohla být
často prospěšná.
Při druhém spuštění člunů pádloval člun k velrybě, a když se
vržená harpuna zasekla, došlo k obvyklému trhnutí a rozvíjení provazce, který tentokrát byl náhodou právě pod Pipovým sedadlem.
Bezděčná hrůza tohoto okamžiku přiměla chudáka Pipa, že vyskočil s pádlem v ruce z člunu, a to tak, že když mu část uvolněného
provazce narazila na hruď, strhl ji s sebou do moře, takže se do ní
zamotal, když sebou nakonec plácl do vody. V tom okamžiku se zasažená velryba dala divoce na útěk, šňůra se rychle napjala, a hle!
chudák Pip nadskakoval v pěně pod člunem, vlečen nemilosrdně
provazcem, který se mu několikrát omotal okolo hrudi a krku.
Taštego stál na přídi. Hořel loveckou vášní. Pipa nenáviděl jako
zbabělce. Vytrhl člunový nůž z pochvy, přiložil jej ostřím k šňůře,
a obrátiv se k Stubbovi, zvolal tázavě: „Přeříznout?“ Zatím Pipova
 457 
zmodralá, podškrcená tvář zřejmě říkala: Ano, proboha! Všechno
se odehrálo bleskovou rychlostí. Ani ne v půl minutě se to všechno
stalo.
„Čert ho vem, přeřízni!“ zařval Stubb. Tak ztratili velrybu a zachránili Pipa.
Sotva se ubohý černoušek poněkud zotavil, byl zahrnut výkřiky
a proklínáním posádky člunu. Stubb klidně vyčkával, až se bezuzdné
kletby přeženou, a potom vynadal Pipovi oficiálně: jasně a odborně,
ale přece zpola žertem. A když skončil, dal Pipovi neoficiálně velmi
rozumnou radu. Podstatou její bylo: Nikdy neskákej z člunu, leda
když  ale všechno ostatní bylo nejasné jako každá nejmoudřejší rada. Vcelku však Drž se člunu je pravým heslem velrybaření;
také se ovšem naskytnou případy, kdy Vyskoč z člunu je ještě lepší.
Stubb však jako by nakonec pochopil, že kdyby měl dávat Pipovi
rady nezředěné, řídící se jen svědomím, nechával by mu příliš mnoho možnosti, aby příště vyskočil zase. Proto náhle přestal se všemi
radami a skončil důrazným rozkazem: „Drž se člunu, Pipe, nebo,
na mou duši, vyskočíš-li ještě jednou, tak tě nevylovím. Pamatuj si
to! Nemůžeme si dovolit přijít o velrybu pro takového, jako jsi ty.
V Alabamě by se utržilo za velrybu třicetkrát tolik co za tebe. Zapamatuj si to, Pipe, a už neskákej!“ Tím snad Stubb nepřímo naznačil,
že člověk, i když miluje svého bližního, přece jen je živočichem vydělávajícím peníze, a tento jeho sklon příliš často rušivě oslabuje
jeho shovívavost.
Ale všichni jsme v rukou božích, a Pip vyskočil znovu. Bylo to za
okolností podobných jako v prvním případě. Jenže tentokrát hrudí
nestrhl provazec, a proto, když se velryba dala na útěk, Pip zůstal
vzadu na moři jako vyhozený kufr cestujícího. Žel! Stubb až příliš
věrně splnil slovo. Byl překrásný, přívětivý, průzračný den. Klidné
a lhostejné třpytné moře se prostíralo rovně kolem dokola až k obzoru jako tenký list zlata, jejž zlatotepec vytepal do nesmírné jemnosti. Jak Pipova hlava poskakovala nahoru dolů na moři, podobala
se hlavičce vonného hřebíčku. Nikdo nezvedl nůž, když ho tak rychle
předjížděli a on zůstával pozadu. Stubb k němu stál neúprosně zády
 458 
a velryba jen letěla. Ve třech minutách byla mezi Pipem a Stubbem
celá míle neohraničeného oceánu. Zprostřed oceánu obrátil chudák
Pip kučeravou hlavu k slunci, jinému osamělému vyvrženci, třeba
nejvznešenějšímu a nejzářivějšímu.
Plovat na širém oceánu za klidného počasí je pro zkušeného
plavce tak snadné jako jezdit na pobřeží v pérovaném kočáře. Ale
ta hrozná osamělost je nesnesitelná. Strašná opuštěnost uprostřed
takové bezcitné nesmírnosti, můj Bože! kdo to vypoví? Všimněte si,
když se námořníci koupají v mrtvé tišině na širém moři  všimněte
si, jak se drží blízko své lodi a obeplouvají jen její boky.?!
Cožpak Stubb opravdu nechal ubohého černouška jeho osudu?
Ne; aspoň to neměl v úmyslu. Za ním byly ještě dva čluny a on nepochybně myslil, že tedy brzo přijedou k Pipovi a vyloví ho  přestože lovci ve všech podobných případech neprojevují věru vždycky
takové ohledy k veslařům, které uvedla v nebezpečí jejich vlastní
bázlivost, a takové případy se stanou nezřídka. V rybářství bývá tak
zvaný zbabělec skoro vždycky zahrnován nemilosrdným opovržením, jak je zvykem ve válečném loďstvu a armádě.
Ale stalo se, že druhé čluny nespatřily Pipa, a když po jedné straně objevily nablízku velryby, obrátily a pustily se za nimi. Stubbův
člun byl teď už tak daleko a on a jeho posádka byli tak zaujati lovem,
že se obzor kolem Pipa začal hrozivě rozšiřovat. Konečně jej zachránila čirou náhodou loď sama. Ale od té chvíle chodil černoušek po
palubě jako smyslů zbavený, aspoň se to o něm říkalo. Moře sice
pohrdavě vydalo jeho smrtelné tělo, ale utopilo jeho nesmrtelnou
duši. A přece ji neutopilo docela. Spíše ji stáhlo zaživa do úžasných
hloubek, kde se před jeho trpnýma očima míhaly podivné útvary prvotního světa, nesvedeného z cesty, a chamtivý mořský muž, Rozum,
ukázal mu své nahromaděné poklady. Mezi těmito veselými, bezcitnými, věčně mladými věčnostmi spatřil Pip přerozmanité, božsky
všudypřítomné korálové polypy, kteří ze základů vod vyzvedávají
obrovské kulovité světy. Spatřil boží nohu na podložce tkalcovského
stavu a mluvil o tom, proto ho spoluplavci nazývali bláznem. Tak je
lidské šílenství božskou rozumností, člověk, vzdalující se ode všeho
 459 
pozemského rozumu, přichází nakonec k oné nebeské myšlence,
která je pro rozum nesmyslná a šílená. Ať potom prožívá dobré či
zlé, cítí se neotřesitelný a lhostejný jako jeho Bůh.
Konec konců, nekárejte příliš přísně Stubba. V rybaření je to
běžné; a v závěru vyprávění uvidíte, že i mne postihlo podobné
opuštění.
 460 
XCIV.
STISK RUKY
Onu Stubbovu velrybu, tak draze vykoupenou, jsme řádně přitáhli
k boku Pequody, kde námořníci pravidelně vykonávali všechny práce již dříve popsané, od sloupání tuku a vytažení hlavy až po stáčení
heidelberského sudu nebo nádrže.
Zatímco se někteří zaměstnávali stáčením, jiní odtahovali větší
kádě, jakmile byly naplněny vorvaninou, a když nadešel příslušný
čas, ještě než se začalo vyškvařovat, pečlivě tuto vorvaninu upravovali, o čemž si hned promluvíme.
Zchladla a zkrystalizovala do té míry, že jsem zpozoroval, když
jsem si s jinými sedl před velkou Konstantinovu lázeň z ní, jak se
podivně sesedla v kusy, tu a tam se převalující v tekutině. Naší povinností bylo rozmačkat tyto kusy zase v tekutinu. Příjemná a vonná
povinnost! Není divu, že vorvanina byla za starých dob tak oblíbeným kosmetickým prostředkem. Takový očišťovač! Taková příjemná látka! Takový zjemňovač! Takový rozkošný změkčovač! Měl jsem
ve vorvanině ruce sotva pár minut, a už jsem měl pocit, že se mé
prsty změnily v úhoře, jak se počaly svíjet a stáčet.
Když jsem tu tak pohodlně seděl na palubě, nohy křížem, po kruté dřině u rumpálu, pod modrou, klidnou oblohou, kdy plachty na
lodi zplihle visely a loď mírně klouzala, když jsem koupal ruce mezi
těmito jemnými, lahodnými kuličkami napitého vaziva, utkaného
téměř za hodinu, když se mi tučně rozplývaly v prstech a vypouštěly
všechno své bohatství jako vyzrálé hrozny víno, když jsem vdechoval tuto čistou vůni, doslovně a doopravdy jako vůně jarních fialek,
prohlašuji vám, že jsem po tu dobu žil jako na muškátové louce!
Zapomněl jsem úplně na naši hroznou přísahu a v této podivuhodné
vorvanině jsem si od ní omyl ruce i srdce. Bezmála jsem začal věřit
staré paracelsovské pověře, že vorvanina má zvláštní schopnost
zmírnit žár hněvu. Koupaje se v oné lázni, cítil jsem se božsky prost
vší zášti, nedůtklivosti nebo zloby jakéhokoli rázu.
 461 
Mačkat, mačkat, mačkat! po celé dopoledne; mačkával jsem vorvaninu, až jsem se do ní sám téměř rozpustil. Mačkal jsem vorvaninu, až se mne zmocnil zvláštní druh šílenství, a shledal jsem, že
v ní bezděčně tisknu ruce svých spolupracovníků, zmýlil jsem si
je s těmi jemnými kuličkami. Toto zaměstnání vzbuzovalo city tak
překypující, laskavé, přátelské a něžné, že jsem nakonec neustále
tiskl jejich ruce a díval se jim unyle do očí, jako bych chtěl říci: Ach,
drazí spolubližní, proč bychom v sobě nadále živili nějakou sociální
hořkost nebo byli nevlídní či nevraživí? Pojďte, stiskněme si všichni
kolem dokola ruce, nebo se dokonce vtiskněme jeden v druhého,
rozmělněme se všichni bez výjimky jen v samé mléko a vorvaninu
laskavosti!
Kéž bych tak mohl mačkat vorvaninu věčně! Neboť od té doby,
co jsem po mnoha delších opětovných zkušenostech pochopil, že ve
všech případech musí člověk nakonec omezit nebo aspoň přesunout
svou představu o dosažitelném štěstí, nehledat je v rozumu nebo
obraznosti, nýbrž v ženě, srdci, lůžku, stolu, sedle, krbu, ve vlasti;
když jsem to všechno pochopil, jsem připraven hníst vorvaninu
věčně. V myšlenkách na noční vidiny zřel jsem dlouhé řady andělů
v ráji a každý z nich měl ruce v nádobě s vorvaninou.
* * *
Mluvíme-li o vorvanině, je záhodno zmínit se o jiných věcech s ní
spřízněných, na které dojde, když se připravuje vorvaň k vyškvařování.
Nejdříve přijde tak zvaná bělka, získaná ze zužující se části ryby
a také z tlustších kusů ocasních ploutví. Je tuhá, poněvadž jsou v ní
ztuhlé šlachy  je to vlastně svalová vycpávka  ale přece jen obsahuje trochu tuku. Po odříznutí od velryby se bělka nejdříve rozseká
v menší příhodné pláty, nežli přijde ke kráječi. Tyto kusy se hodně
podobají kvádrům berkshirského mramoru.
Rozinkový pudink se říká jistým ojedinělým kusům velrybího
masa, které tu a tam přiléhají k tukové pokrývce a jsou často jako
ona velmi olejnaté. Jsou na pohled docela osvěžující, milé a krás-
 462 
né. Jak jméno naznačuje, maso má neobyčejně bohaté strakaté zabarvení, podklad je pruhován sněhobíle a zlatě a poset skvrnami
temně rudými a purpurovými. Jsou to rozinky rubínů, zasazené
do citronových obrazců. Přese všechny rozumové důvody se stěží
ubráníte, abyste to nejedli. Přiznávám se, jednou jsem se odkradl za
přední stožár a okusil ty kousky. Řekl bych, že to chutnalo asi jako
znamenitý řízek z kýty mohutného francouzského jelena, který by
byl zabit první den po zahájení honební sezony  kdyby ona sezona
spadala do neobvykle krásného vinobraní na vinicích v Champagni.
Pak se při této práci objevuje ještě jiná látka, a to velmi zvláštní,
kterou však sotva dovedu výstižně popsat. Nazývá se slobgollion;
jméno je velrybářsky svérázné stejně jako podstata této věci. Je
to cosi nevýslovně sliznatého, tažného a nejčastěji to nacházíme
v kádích s vorvaninou po delším hnětení a potomním přelévání.
Domnívám se, že jsou to podivuhodně tenké, protrhané blány obalu,
které se slily.
Gurry je název, jehož původci jsou vlastně lovci velryb grónských,
ale někdy ho mimochodem užívají i lovci vorvaňů. Označuje tmavou
klihovatou látku, seškrábanou z hřbetu velryby grónské neboli pravé. Hodně této látky pokrývá obyčejně paluby oněch podřadných
lidí, kteří loví toho neurozeného leviatana.
Klíšťky. Toto slovo vlastně nepatří do velrybářského slovníku, ale
když ho používají velrybáři, nabývá tam domovského práva. Velrybářské klíšťky jsou krátký, tuhý pás šlachovité látky, vyříznutý ze
zužující se ocasní části leviatana. Je na palec tlustý a velký asi jako
železná část motyky. Vytíráte-li jím podlahu napuštěnou olejem,
působí jako kožené stěradlo a zcela hravě jako kouzlem k sobě přitahuje všechnu nečistotu.
Chceme-li se poučit o všech těchto skrytých věcech, bude nejlépe, sestoupíme-li rovnou do tukárny a důkladně si promluvíme
s těmi, kdo tam pracují. Otomto místě jsme už pověděli, že slouží za
úschovnu pokrývkových pásů odloupnutých a odvinutých z velryby.
Když nastane vhodná doba k rozsekávání tuku, tato místnost nahání
hrůzu všem začátečníkům, zvláště v noci. Po jedné straně, kde bliká
 463 
svítilna, zůstává kus místa volný pro dělníky. Ti obyčejně pracují ve
dvojicích, jeden má bodec a hák a druhý rýč. Velrybářský bodec se
podobá fregatnímu zlezačskému kopí téhož jména a hák se podobá
háku k zachycení člunu. Dělník hákem nabodne pruh tuku a snaží
se jej držet, aby neklouzal, jak se loď houpe a naklání na bok. Muž
s rýčem stojí na vrstvě samé a rozsekává ji svisle na velké kusy. Rýč
je tak ostrý, jak jen ho brousek dokáže naostřit. Muž s rýčem je bos.
Tuk mu někdy pod nohama ujede jako sáňky. Usekne-li si některý
prst u nohy své nebo u nohy svého pomocníka  nesmíte se tomu
ani příliš divit! Prsty na nohou bývají vzácné u veteránů z tukárny.
 464 
XCV.
TALÁR
Kdybyste vstoupili na palubu Pequody vurčité fázi tohoto posmrtného zpracování velryby a kdybyste zašli dopředu, blízko k rumpálu,
jistě byste si s nemalou zvědavostí prohlíželi velmi zvláštní, záhadný
předmět, který byste tu spatřili ležet podélně ve žlabu na straně
závětrné. Ani podivuhodná cisterna v ohromné velrybí hlavě, ani
obrovská vykloubená spodní čelist, ani zázračně symetrický ocas,
nic z toho by vás tak nepřekvapilo jako pouhý letmý pohled na onen
nevysvětlitelný kužel  delší nežli dlouhán z Kentucky, asi stopu
v průměru u základny a smolně černý jako Jojo, ebenový bůžek
Kvíkvegův. A je to opravdu bůžek, nebo spíše za starých dob se mu
bůžkové podobali. Taková modla, jaká byla nalezena v tajných hájích
královny Maachy v Judei. Její syn Aza ji pro uctívání modly sesadil,
hroznou modlu zničil a spálil při potoku Gedron, jak je chmurně
vylíčeno v patnácté kapitole První Knihy Královské.
Pohleďte na námořníka, kterému se říká kráječ! Přichází a s pomocí dvou námořníků zvedá na záda grandissima, jak tomu námořníci říkají, a sehnut klopýtá s ním pryč jako granátník odnášející
mrtvého kamaráda z bojiště. Složiv jej na přední palubě, začíná
z něho nyní válcovitě stahovat tmavou kůži, jako africký lovec stahuje kůži z hroznýše. Když skončí stahování, obrátí kůži vnitřkem
navrch jako nohavici u kalhot, pořádně ji vytáhne, aby se její průměr
skoro zdvojnásobil, a konečně ji řádně roztaženou pověsí na ráhna,
aby vyschla. Zanedlouho je sňata. Kráječ z ní uřízne asi tři stopy od
užšího konce, vyřízne kousek od kraje dvě díry pro paže, po délce
ji na sebe natáhne. Nyní před vámi stojí oblečen do taláru svého
zaměstnání. Jen tento oblek ho od nepamětných dob dostatečně
chrání, když vykonává zvláštní práce, které mu ukládá služební
povinnost.
Jeho služební povinnost záleží v tom, že rozkrajuje velké kusy
tuku do kotlů. Provádí se to na podivné dřevěné koze, řezací stolici,
 465 
která stojí jedním koncem u zábradlí a má pod sebou velkou káď,
do níž rozsekané kousky padají jako listy ze stolu rozohněného řečníka. Zahalen v roucho ctihodně černé, stojí tu kráječ na význačné
kazatelně, pilně se obíraje listy z bible: jaký to kandidát na arcibiskupa! Jaký by to byl chlapácký papež!20
20  Listy z bible! Listy z bible! Tak neustále pokřikují důstojníci na kráječe.
Vybízejí ho, aby dával pozor a krájel tuk na plátky co možná tenké, poněvadž to
hodně urychluje škvaření tuku, podstatně zvyšuje jeho množství a snad i zlepšuje jakost.
 466 
XCVI.
ŠKVAŘENÍ
Kromě zavěšených člunů je americká velrybářská loď nápadná zvenčí svými kotli. Loď je podivnou odchylkou od pravidla, poněvadž
teprve tehdy je zcela vybavena, když ve spojení s dílem tesařským
a provaznickým je hotova také důkladná práce zednická. Vypadá
to, jako by na palubu byla přenesena cihlářská pec z širého pole.
Kotle na škvaření stojí mezi předním a hlavním stožárem, na největším prostranství na palubě. Žebroví pod nimi je neobyčejně silné,
aby udrželo váhu skoro plného kvádru z cihel a malty, o základně
nějakých desetkrát osm čtverečných stop a pět stop na výšku. Základy nejsou zapuštěny do paluby, zdivo je připevněno k podlaze
silnými železnými opěrami; jejich svislá ramena svírají stavbu na
všech stranách a vodorovná jsou přišroubována k palubě. Po stranách je zdivo obloženo dřevem a nahoře je úplně pokrývá velký,
vypouklý, těžký poklop. Sejmeme-li tento poklop, objeví se nám dva
velké kotle, každý o obsahu několika sudů. Nepoužívá-li se jich, jsou
udržovány ve vzorné čistotě. Leštívají je často saponitem a pískem,
až se uvnitř lesknou jako stříbrné mísy na punč. Za nočních hlídek si
někteří otrlí staří námořníci do nich zalezou a svinou se tu k spánku. Při leštění bývá v každém kotli jeden muž, a ti si v tom blízkém
sousedství prozradí přes železné okraje kotlů lecjaké důvěrnosti.
Jsou také vhodným místem pro hluboké matematické úvahy. Právě
v levém kotli na Pequodě, když jsem pilně kroužil kolem sebe saponitem, právě tam mi poprvé přímo napadl pozoru hodný fakt, že
v geometrii všechna tělesa klouzající po cykloidě, například můj
saponit, sjedou z každého bodu přesně za touž dobu.
Odstraníme-li přední kryt, objeví se nám na této straně holé
zdivo, v kterém jsou přímo pod kotli dva železné otvory do pecí.
Tyto otvory jsou opatřeny těžkými železnými dveřmi. Aby prudký
žár nezasahoval palubu, jsou tu dvě mělké nádrže, prostírající se
pod celým obezděným povrchem kotlů. Rourou vzadu se doplňu-
 467 
jí nádrže vodou podle toho, jak rychle se vypařuje. Navenek není
žádných komínů; kouřové otvory zejí přímo ze zadní stěny. A nyní
se na okamžik vraťme.
Bylo asi devět hodin večer, když jsme na Pequodě kotle pro škvaření poprvé za této plavby uvedli v činnost. Dohlížet na práci bylo
povinností Stubbovou.
„Všecko hotovo? Tak tedy poklop dolů a spusťte to! Kuchaři, rozdělej oheň!“ To bylo snadné, poněvadž tesař házel po celou cestu
hoblovačky do pecí. Zde nutno říci, že na velrybářské výpravě musí
být první oheň pod kotli po nějaký čas udržován dřívím, ale potom
se již dříví neužívá, leda když se má rychle zapálit běžné palivo.
Stručně řečeno, chřupavý, scvrklý zbytek tuku po vyškvaření, nazývaný teď škvarky nebo kobližky, má v sobě ještě značné množství olejnaté látky. Tyto kobližky živí oheň. Jako plnokrevný hořící
mučedník nebo misantrop, stravující sám sebe, dodává si velryba,
jakmile je jednou zapálena, vlastní topivo a spaluje se vlastním tělem; ale kdyby tak ještě dovedla strávit i svůj vlastní kouř! Dýchat
její kouř je totiž strašné a dýchat jej musíte, a nejen to, musíte v něm
po jistou dobu žít. Vydává nepopsatelný, strašný hindský zápach,
jaký se snad najde jen v blízkosti pohřebních hranic. Páchne jako
levé křídlo při Posledním soudu; to je důvod pro existenci pekla.
Opůlnoci byly kotle v plném chodu. Loď se vzdálila od zdechliny
a plula plnými plachtami; vál svěží vítr; divoká oceánská temnota
byla neproniknutelná. Ale tu temnotu olizovaly zuřivé plameny, které občas rozeklaně vyrazily z otvorů plných sazí a ozařovaly každý
vysoký provaz v ráhnoví jako pověstné řecké ohně. Hořící loď se
pohybovala, jako by byla nemilosrdně pověřena vykonat pomstu.
Tak ze svých půlnočních přístavů vypluly ty smolou a sírou naložené brigy smělého řeckého ostrovana Kanarise; místo plachet měly
široké plameny, vrhly se na turecké fregaty a zapálily je.
Poklop, sňatý z kotlů, ležel nyní před nimi jako široký stupeň.
Na něm stály pekelné postavy pohanských harpunářů, kteří jsou
vždy topiči na velrybářských lodích. Obrovskými ostrými vidlicemi
pěchovali syčící tuk do rozpálených kotlů nebo prohrabávali oheň
 468 
pod nimi, až ze dvířek vylétaly hadovité plameny, kroutící se, jako
by je chtěly chytit za nohy. Kouř se valil v temných chuchvalcích.
Každému nárazu lodi odpovídalo šplíchnutí tuku, který měl podle
všeho sto chutí skočit harpunářům do obličeje. Naproti otvoru do
pece, na vzdálenější straně širokého dřevěného stupně, byl rumpál.
Ten sloužil za námořní otoman. Na něm se povalovaly hlídky, když
neměly jinou práci, a dívaly se do rudé záře ohně tak upřeně, až se
jim zdálo, že mají oči v hlavě upražené. Jejich snědé tváře, nyní začouzené ohněm a zpocené, jejich zcuchané plnovousy a proti tomu
barbarsky skvělé zuby, to všechno podivně vynikalo při každém
vrtošivém vzplanutí pod kotli. Když si vyprávěli svá bezbožná dobrodružství a líčili hrůzostrašné příběhy veselými slovy, když z nich
hrubý smích vyrážel jako plameny z pece, když vpředu harpunáři
divoce mávali obrovskými vidlicemi a sběračkami, když vítr skučel
a vlny skákaly a loď sténala a potápěla se, a přesto neustále vyrážela
pekelnou zář dál a dále do tmy moře a noci, opovržlivě hryzala bílou
kost v tlamě a zlobně plivala kolem sebe na všechny strany, tehdy se
Pequod, řítící se vpřed, zdála hmotným protějškem monomanické
duše svého velitele  Pequod naložená divochy, s nákladem ohně,
pálící mrtvolu a ponořující se do této temnoty temnot.
Tak mi to připadalo, když jsem stál u kormidla a po dlouhé hodiny
mlčky řídil cestu této ohnivé lodi na moři. Sám v této chvíli ponořen
do tmy, viděl jsem tím lépe rudost, šílenost a strašidelnost druhých.
Neustálý pohled na ďábelské postavy přede mnou, zahalené zpola
v kouř a zpola v oheň, vyvolal konečně příbuzné vidiny v mé duši,
jakmile jsem začal podléhat podivné ospalosti, která na mne vždy
přicházela o půlnoci u kormidla.
Ale oné noci se mi přihodila zvláštní (a dosud nevysvětlitelná)
věc. Když jsem se vytrhl z krátkého zdřímnutí vstoje, náhle jsem si
s hrůzou uvědomil, že něco osudně není v pořádku. Kostěná rukověť kormidla mě tloukla do boku, kterým jsem se o ni opíral. Slyšel
jsem přitlumený šum plachet, které se právě začínaly pohybovat ve
větru. Domníval jsem se, že mám oči otevřené, a zpola jsem si uvědomoval, že kladu prsty na víčka a mechanicky je rozvírám ještě víc.
 469 
Ale přes to přese všechno jsem nedovedl najít před sebou kompas,
podle něhož bych mohl řídit loď, ačkoli mi připadalo, že sotva před
minutou jsem se díval na mapu při světle spolehlivé kompasové
lampy. Zdálo se, že přede mnou není nic jiného než sloup tmy, tu
a tam příšerně osvětlovaný rudými záblesky. Převládal dojem, že
loď, na které stojím, nechť se žene seberychleji, nemíří k žádnému
přístavu vpředu, nýbrž prchá pryč ode všech přístavů. Zmocnilo se
mne silné vzrušení, jakoby pocit smrti. Ruce křečovitě sevřely rukojeť, ale přitom jsem měl bláznivou myšlenku, že rukojeť je nějakým
kouzlem obrácena. Můj bože! Co se to se mnou děje? říkal jsem si.
Ach tak, v dřímotě jsem se obrátil a stojím nyní čelem k lodní zádi,
maje příď a kompas za zády. V okamžiku jsem se obrátil; právě včas,
jen tak tak jsem zabránil, že loď nevylétla do vzduchu a nepřevrhla se; bylo to docela možné. Jak šťastně a vděčně jsem si oddychl,
když jsem byl zbaven této nepřirozené noční halucinace i osudné
možnosti, že se dostaneme pod vítr!
Nedívej se, člověče, dlouho do ohně! Nikdy se neoddávej snění,
máš-li ruku na kormidle! Neobracej se zády ke kompasu a uposlechni prvního pokynu kormidlové rukojeti, když tě dloubne! Nevěř
umělému ohni, když jeho rudá zář dodává všemu strašidelného
vzhledu. Zítra, v přirozené záři slunce, bude obloha opět jasná. Ti,
kteří vypadali jako ďáblové v plamenných jazycích, ti se ráno objeví v podobě docela jiné, jistě příjemnější. Vznešené slunce, zlaté,
radostné, tys jedinou pravou lampou  všechny ostatní jen lžou!
Slunce však neskryje virginskou Smutnou bažinu, ani římskou
prokletou Campagnu, ani širou Saharu, ani všechny ty miliony mil
pouští a zármutků na světě. Slunce neskrývá ani oceán, který je
temnou částí naší země a zabírá dvě třetiny zeměkoule. Má-li tedy
smrtelník v sobě více radosti než starosti  takový smrtelník nemůže být skutečný  buď není pravdivý, nebo je nevyspělý. Podobně
je tomu s knihami. Nejpravdivější ze všech mužů byl Trpitel, nejpravdivější ze všech knih je kniha Přísloví, Kazatel je skvěle ukutá
ocel hoře. „Všechno je marnost.“ VŠECHNO. Tento umíněný svět si
dosud neosvojil nekřesťanskou moudrost Šalomounovu. Ale ten,
 470 
kdo se vyhýbá nemocnicím a vězením a zrychluje krok, když jde
po hřbitově, a mluvil by raději o operách než o pekle, kdo nazývá
Cowpera, Younga, Pascala a Rousseaua chorobnými ubožáky a po
celý svůj bezstarostný život přísahá na Rabelaise, jehož považuje za
velemudrce, a proto dobráka;  takový člověk není způsobilý sedat
na náhrobcích a sdílet zelenou vlhkou plíseň s nezměrně hlubokým
Šalomounem.
Ale i Šalomoun praví: „Člověk bloudící z cesty rozumnosti v shromáždění mrtvých odpočívati bude“ (tj. i zaživa). Nevydávej se tedy
ohni, aby tě neobrátil a neumrtvil, jako to na chvíli učinil mně. Existuje moudrost, která je hořem: ale existuje hoře, které je šílenstvím.
A v některých duších je horský orel, který se dovede vnořit do nejtemnějších roklí i znovu z nich vyrazit a zmizet v prostorách zalitých
sluncem. Ale i když věčně létá v rokli, ta rokle je na horách, takže
i tehdy, snese-li se nejníž, je skalní orel stále výše než jiní ptáci na
rovině, přestože vzlétají vysoko.
 471 
XCVII.
LAMPA
Kdybyste byli sestoupili od kotlů Pequody do podpalubí na přídi,
kde spali muži, kteří právě neměli hlídku, mohli jste se na okamžik
domnívat, že stojíte v ozářené kapli kanonizovaných králů a rádců.
Leželi tu v svých trojhranných dubových kryptách, každý námořník
jako vytesaná němota, a dvacet lamp vrhalo záři na jejich zakryté
oči.
Na obchodních lodích je tuk pro námořníky vzácnější než zlato.
Oblékat se potmě, jíst potmě a klopýtat ve tmě k svému lůžku  to
je jejich obvyklým údělem. Ale velrybář, honící se za potravou pro
světlo, ten ve světle také žije. Osvětlí své lůžko, jako by měl kouzelnou lampu Aladinovu, a tak černé podpalubí i za nejtemnější noci
stále tone v jasu.
Podívejte se, jak naprosto klidně bere velrybář několik lamp 
často ovšem jen starých lahví a baněk  jde s nimi k měděným chladičům u kotlů a tam je naplňuje jako džbánky piva u otevřeného
sudu. Svítí ovšem nejčistším tukem dosud nezpracovaným, a proto neporušeným: tekutinou, jakou neznají sluneční, měsíční nebo
hvězdné světelné zdroje na pevnině. Je sladká jako máslo v dubnu,
kdy se stáda začínají pást. Velrybář jde a loví si tuk, aby měl jistotu,
že je čerstvý a pravý, jako si cestující na prérii loví zvěřinu k večeři.
 472 
XCVIII.
ULOŽENÍ A ÚKLID
Vylíčili jsme již, jak bývá velký leviatan už zdálky ohlašován z vrcholu stožáru; jak bývá pronásledován po vodních pláních a zabíjen v údolích hlubin; jak jej potom přitahují k boku lodi a stínají;
a jak se (podle zásady ze starých dob, kdy měl kat právo na oblek,
v němž byl sťatý člověk popraven) jeho velký vycpávaný svrchník
stává majetkem popravčího; jak jej v příslušné době odsoudí do
kotlů a jak jeho vorvanina, tuk a kosti procházejí ohněm nedotčeny
jako Sidrach, Mizach aAbdénágo. Nyní však zbývá ukončit poslední
kapitolu této popisné části výkladem  zpěvem, smím-li tak říci 
o romantickém postupu při stáčení tuku do sudů, které se potom
skládají do útrob lodi, takže se leviatan znovu vrací do rodných
hlubin, klouzaje pod povrchem jako předtím, ale, žel! již nikdy se
nevynoří a nebude chrlit.
Dokud je tuk ještě horký jako punč, nalévá se do šestibarelových
sudů, a zatímco se loď kymácí a sem a tam kolébá v půlnočním moři,
ohromné sudy se stahují obručemi a zabedňují jeden po druhém,
často se nebezpečně smýkají po kluzké palubě jako laviny, až nakonec je námořníci rázně uchopí a zastaví jejich pouť. Kolem dokola
se ozývají rány, buch, buch, na sudy dopadá tolik kladiv, kolik se
jich tam vejde, protože teď je každý námořník ex officio bednářem.
Když se konečně poslední žejdlík octne v sudu a všechno vychladne, otvírají se velké poklopy, lodní útroby zejí dokořán a dolů
se spouštějí sudy k poslednímu odpočinku na moři. Po skončení
této práce jsou poklopy opět uzavřeny a neprodyšně utěsněny jako
zazděná skříň.
Toto snad je při celém lovu nejpozoruhodnější událost velrybářského řemesla. Jednoho dne palubní prkna zalévá záplava krve
a tuku, na posvátné velitelské palubě se rouhavě tyčí obrovská hmota velrybí hlavy, kolem se válejí veliké rezivé sudy jako na pivovarském dvoře, kouř z pecí očadil všechna zábradlí sazemi, námořníci
 473 
jsou samá mastnota, celá loď vypadá jako sám velký leviatan, a na
všech stranách se ozývá ohlušující hřmot.
Ale za nějaký den se na téže lodi rozhlížíte a natahujete uši,
a kdyby tu nebylo zrádných člunů a kotlů, málem byste přísahali, že
chodíte po mlčenlivé obchodní lodi s velitelem přeúzkostlivě čistotným. Nezpracovaný vorvaní tuk má účinnost jedinečně čisticí, proto
nejsou paluby nikdy bělejší než právě po práci s tukem. Mimoto se
z popela spálených velrybích škvarků velmi snadno připravuje silný louh a všude tam, kde ulpěla na boku lodi nějaká lepkavá špína,
tento louh ji rychle ničí. Námořníci s kbelíky vody a hadry obcházejí
pilně zábradlí a obnovují jejich dřívější úhlednost. Ze spodního ráhnoví smetou saze. Všechny četné věci, kterých se používalo, stejně
pozorně vyčistí a uloží. Velký poklop oškrábou a opět nasadí na
kotle, takže jsou zcela zakryty. Všechny sudy zmizely, všechna lana
jsou svinuta a uložena v zákoutích, kde je není vidět. Akdyž konečně
skoro celá lodní posádka společně vykoná svědomitě a pilně všechnu práci, začne se omývat sama; od hlavy až k patě se převléknou
do čistého prádla a konečně vycházejí na neposkvrněnou palubu
svěží a v plném lesku jako ženiši, spadlí odkudsi z nejúpravnějšího
Holandska.
Hrdě si vykračují po palubě ve dvojicích a trojicích a s humorem
rozmlouvají o salonech, pohovkách, kobercích a jemných batistových kapesnících, navrhují, aby byly dány na palubu rohože, a chtěli
by dát vyčalounovat celou loď, až nahoru, a nemají nic proti tomu,
vypít si čaj za měsíčního světla na nádvoří přední paluby. Zmínit
se těmto navoněným námořníkům o kosticích a tuku, to by byla
vrcholná troufalost. Neznají to, nač zdaleka narážíte. Jdi a přines
nám ubrousky!
Ale podívejte se: tam nahoře na třech stožárových vrcholcích stojí tři muži a usilovně pátrají po dalších velrybách, které  budou-li
chyceny  jistě opět ušpiní starý dubový nábytek a někde i potřísní
trochou mastnoty. Ano, stává se to častokrát  po nejtěžší práci,
která nedopřává oddechu ani v noci a trvá nepřetržitě šestadevadesát hodin; sotva námořníci vystoupí z člunu, v němž jim naběhla
 474 
zápěstí po celodenním veslování za velrybami, vystoupí na palubu
a už musí nosit ohromné řetězy a otáčet těžkými rumpály, a řezat
a sekat, ano, a jen se ve vlastním potu udí a praží spojeným žárem
rovníkového slunce a rovníkových kotlů. Akdyž po tom po všem konečně očistí loď a přemění ji v prostory čisťounké, jako je mlékárna,
mnohokrát se stává, že si ti chudáci právě zapínají límeček u čisté
košile a jsou překvapeni voláním: „Tam chrlí!“, a již se ženou zase
bojovat s novou velrybou a procházejí celou tou dřinou zase znovu.
Ach, přátelé, tohle člověka ubíjí! Ale takový je život. Sotva jsme my,
smrtelníci, po dlouhých útrapách vytěžili z obrovského těla světa
tu trochu cenné vorvaniny a potom ze sebe s unavenou trpělivostí
smyli lidskou nečistotu a začali žít v čistých stáncích duše, sotva se
to stalo, už zas  Tamhle chrlí!  přízrak opět vyráží, a již vyplouváme
bojovat proti jinému světu a prožíváme nový život zase postaru.
Ach! převtělování duší! Ach! ty dobrý, tak moudrý a tak mírný
Pythagore, který jsi v zářivém Řecku zemřel před dvěma tisíci lety,
plul jsem s tebou posledně podle peruánského pobřeží  a jak jsem
tak pošetilý, učil jsem tebe, naivního nováčka, jak splétáním nastavit
lano.
 475 
XCIX.
DUBLON
Pověděli jsme už, jak měl Achab ve zvyku procházet se po velitelské palubě, od jednoho konce k druhému, s pravidelným obratem
u kompasu a u hlavního stožáru. Ale při množství jiných věcí, o kterých bylo nutno vyprávět, nedodali jsme, že byl-li nejhloub ponořen
do svých chmur, někdy se při těchto procházkách střídavě zastavoval na obou místech a stával tu, dívaje se podivně na předmět před
sebou. Když se zastavil před kompasem a upřel oči na zahrocenou
jehlu magnetky, vystřeloval jeho pohled jako oštěp a měl zaostřenou
prudkost jeho úmyslu, a když zase vykročil a opět stanul u hlavního stožáru, ulpívaje stejným upřeným pohledem na přibité minci,
měl stále ještě týž výraz soustředěné odhodlanosti, jen se k ní ještě
přimísila jakási divoká touha, ne-li naděje.
Ale jednou ráno, když se chtěl u dublonu obrátit bez zastávky,
upoutaly jej náhle podivné symboly a nápisy na minci vyražené,
jako by si je teď poprvé začal vykládat nějakým monomanickým
způsobem, ať už skrývají význam jakýkoli. A nějaký význam skrývají všechny věci, jinak by byly bezcenné a celý kulatý svět by byl
jen prázdnou nulou, která se hodí leda k prodeji na fůry  jako se to
dělá s kopci kolem Bostonu  aby se vyplnily bažiny v Mléčné dráze.
Tento dublon byl z nejčistšího ryzího zlata, vytěženého kdesi
v srdci krásných kopců, z nichž zlatými písčinami na západ i na
východ tekou proudy četných zlatonosných Paktolů. Ačkoli byl nyní
přibit mezi rezavé železné skoby a měděné hřebíky pokryté měděnkou, přece si dublon, nepošpinitelný a neposkvrněný, ještě zachoval
svůj quitský lesk. I když tu tak tkvěl mezi bezohlednou posádkou
a každou chvíli se ho dotýkaly bezohledné ruce a za nekonečných
nocí býval zahalen hlubokou temnotou, která dovedla zakrýt každý
zlodějský pokus, přece jej každý východ slunce našel tam, kde ho
opustil včerejší západ. Vždyť dublon byl chráněn a zasvěcen jedinému cíli, vzbuzujícímu posvátnou hrůzu, a třebaže námořníci jsou po
 476 
námořnicku rozpustilí, tuto minci považovali všichni do jednoho za
talisman bílé velryby. Někdy o tom rozmlouvali za únavných nočních
hlídek, zvědavi, komu peníz nakonec připadne a zůstane-li onen
muž naživu, aby jej mohl utratit.
Tyto vznešené zlaté mince z Jižní Ameriky jsou jako sluneční medaile a tropické obrázkové peníze. Bývají na nich vyraženy v hýřivé
hojnosti palmy, peruánské ovce a sopky, sluneční kotouče a hvězdy,
ekliptiky, rohy hojnosti a vlající bohaté prapory, takže se zdá, že toto
drahocenné zlato nabude ještě zvláštní vzácnosti a větší nádhery,
projde-li oněmi mincovnami, nadanými obrazností tak Španělsky
poetickou.
Dublon na Pequodě byl náhodou nejbohatším příkladem toho
všeho. Na kulatém okraji měl nápis: REPUBLICA DEL ECUADOR:
QUITO. Tato zářivá mince tedy pocházela ze země ležící uprostřed
světa, pod velkým rovníkem, ekvátorem, a podle něho nazvané,
a byla ražena vysoko pod Andami v podnebí, které trvale nezná
podzimu. V kruhu těchto písmen byly zobrazeny tři vrcholky And;
z jednoho šlehal plamen, na druhém stál hrad a na třetím kokrhal
kohout. Nad nimi se klenula část rozděleného zvěrokruhu, jehož
všechna znamení byla vyznačena obvyklými kabalistickými značkami, a dominující slunce vcházelo do rovnodennosti na Váhách.
Před touto rovníkovou mincí se nyní zastavil Achab, pozorován
ostatními.
„Je vždy něco sobeckého ve vrcholcích hor a hradech a ve všech
ostatních velkých a vysokých věcech. Podívejme se  tři vrcholy,
pyšné jako Lucifer. Pevný hrad, to je Achab, sopka, to je Achab, odvážný, nezdolný a vítězný pták, to je také Achab; všechny jsou Achab;
tento kulatý zlaťák je jen obrazem kulatější zeměkoule, který jako
kouzelníkovo zrcadlo ukazuje všem lidem po řadě jejich vlastní
tajemné já. Velká utrpení a malé zisky pro ty, kdož chtějí, aby je
svět rozluštil; nedovede rozluštit sám sebe. Zdá se mi, že slunce na
minci má žhoucí tvář  a vida, ano, vstupuje do znamení bouří, do
rovnodennosti! A sotva před šesti měsíci se vykutálelo z dřívější
rovnodennosti ve znamení Berana. Od bouře k bouři! Budiž tedy.
 477 
Pro člověka zrozeného v bolestech je jen vhodné, aby žil v soužení
a umíral v trýzni. Budiž tedy! Tady je pevná hmota, ať si ji utrpení
hněte. Budiž tedy!“
„Žádná víla nestiskla v prstech toto zlato, ale ďáblovy drápy jistě
na něm od včerejška nechaly své stopy,“ zabručel si Starbuck, opíraje
se o zábradlí. „Ten staroch jako by četl strašné písmo Belšazarovo. Nikdy jsem si tu minci pořádně neprohlédl. Odchází do kajuty;
přečtu si to. Tmavé údolí mezi třemi mohutnými, nebetyčnými vrcholky, které vypadají bezmála jako nedokonalý pozemský symbol
Trojice. V tomto údolí smrti jsme v rukou božích a nade vším naším
soumrakem září dosud slunce spravedlnosti jako maják a naděje.
Skloníme-li oči, temné údolí ukáže svou plesnivou půdu; ale pozdvihneme-li je, setká se jasné slunce s naším pohledem na půl
cestě, aby nás potěšilo. A přece, ach, velké slunce není nijak stálé,
a kdybychom o půlnoci chtěli od něho načerpat trochu sladké útěchy, marně bychom po něm pátrali! Tato mince ke mně promlouvá
moudře, laskavě a pravdivě, jenže stále smutně. Odejdu od ní, aby
mě pravda neuvedla na nepravou cestu.“
„Byl tam starý Mogul,“ mluvil pro sebe Stubb u kotlů, „řádně si jej
probral a teď odchází od dublonu Starbuck a oba mají obličeje, řekl
bych, tak devět sáhů dlouhé. A to jen proto, že se dívali na kousek
zlata. Já kdybych ho měl teď na Negro Hillu nebo na Corlaer’s Hooku,
to bych se na něj moc dlouho nedíval, než bych ho utratil. Hm! Podle
mého ubohého, bezvýznamného názoru je mi tohle nějak divné. Za
svého cestování jsem taky už viděl dublony; dublony ze starého Španělska, dublony z Peru, dublony z Chile, dublony z Bolívie, dublony
z Popayánu a spoustu zlatých portugalských moidorů a pistolí, joesů, půljoesů a čtvrtjoesů. Co je tedy na tomhle dublonu z rovníku
tak strašně zajímavého? U Golcondy! Přečtěme si to jednou! Vida,
tady jsou opravdu znamení a divy! Tamhletomu říká starý Bowditch
ve svém Nástinu zvěrokruh a můj kalendář dole tomu říká také
tak. Musím si dojít pro kalendář. A když prý se ďáblové dají vyvolávat Dabollovou matematikou, já se pokusím vyluštit nějaký smysl
z těch zvláštních znamének podle massachusettského kalendáře.
 478 
Tak, tady je ta kniha. Podívejme se. Znamení a divy  a slunce, to je
pořád mezi nimi. Hm, hm, hm! Tady je máme  tady jsou  v celé
své kráse: Aries neboli Beran, Taurus neboli Býk  a hrome! tady
jsou Gemini neboli Blíženci. Mezi nimi se kutálí slunce. Ano, tady
na minci právě překračuje práh dvou ze dvanácti komor v celém
prstenci. Kniho, sem se hodíš; skutečně, vy knihy musíte vědět, co
se od vás vyžaduje. Vy nám poskytnete holá slova a fakta, ale my si
přidáme myšlenky. To je má drobná zkušenost, pokud jde o kalendář z Massachusetts, Bowditchovu navigační příručku a Dabollovu
matematiku. Znamení a divy, co? Škoda, že znamení nejsou nijak
podivuhodná a divy nijak znamenité! K tomu musí být nějaký klíč!
Počkejme chvilku; pst  ticho! Na mou duši, už to mám! Podívej se,
dublone, tenhle tvůj zvěrokruh je život člověka v jedné zaokrouhlené kapitole; a teď si to pěkně přečtu přímo z té knihy. Pojď, kalendáři! Tak, začněme: Tady je Aries neboli Beran  chlípník, ten
nás zplodí; potom Taurus neboli Býk  ten nás při první příležitosti
nabere na rohy; potom Gemini neboli Blíženci  to je ctnost a neřest;
snažíme se dosáhnout ctnosti, a vida! už je tu Cancer neboli Rak
a stáhne nás zpátky. A jak se vzdalujeme od ctnosti, tady nám leží
v cestě Leo neboli Lev řvoucí: několikrát nás zuřivě kousne a hrozně poškrábe. Unikáme, a hle, pozdravíme Virgo neboli Pannu, to je
naše první láska. Oženíme se a myslíme si, že jsme šťastni navždy,
ale tu se znenadání vynoří Libra neboli Váhy  štěstí je zváženo
a my shledáváme, že nedostačuje. A zatímco se tím trápíme, Bože!
jak náhle vyskočíme, když nás zezadu píchne Scorpio neboli Štír!
Ošetřujeme ránu a vtom už přilétají šípy ze všech stran; to se baví
Sagittarius neboli Lučištník. Když vytahujeme šípy, pozor! Tady je
bořicí beran Capricornus neboli Kozorožec. Řítí se na nás, udeří naplno a už letíme po nose; potom nás Aquarius neboli Vodnář zaplaví
celou potopou a utopí nás. Skončíme znamením Pisces čili Rybami,
a to už spíme. Tady máme kázání napsané vysoko na nebi a slunce
jím prochází každičký rok, a přece z toho vyjde docela živé a svěží.
Radostně probíhá tam nahoře námahou a nesnázemi a stejně tak
to dělá tady dole veselý Stubb. Jak radostné slovo je ano! Sbohem,
 479 
dublone! Ale počkejme, jde sem náš malý Flask. Schovám se za kotle
a poslechnu si, co bude povídat. Tak; už je před ním. Teď jistě něco
řekne. Tak, tak, už začíná.“
„Nevidím tu nic než kulatou věc ze zlata, a kdokoli ohlásí určitou
velrybu, ten tuhle kulatou věc dostane. Proč si ji tedy všichni tak
prohlížejí? Má cenu asi šestnáct dolarů, to je pravda; a když jeden
doutník stojí dva centy, je to devět set šedesát doutníků. Nerad kouřím ze špinavých dýmek jako Stubb, ale doutníky mám rád, a tady
je jich devět set šedesát! A proto poleze Flask nahoru a bude dávat
pozor.“
„Mám říci, že je to moudré nebo bláhové? Je-li to opravdu moudré,
tedy to bláznivě vypadá. Aje-li to opravdu bláznivé, tedy to má jakýsi
nádech moudrosti. Ale počkat, tady přichází náš staroch z Manu 
ten starý funebrák  jistě byl funebrákem, než se vydal na moře.
Přitáčí se k dublonu; oho, a zahýbá na druhou stranu stěžně; aha,
na té straně je přibita podkova; teď se zase vrací. Co to znamená?
Pozor! Něco si mumlá  má hlas jako vysloužilý kávový mlýnek.
Natáhni uši a poslouchej!“
„Má-li kdo spatřit bílou velrybu, musí to být toho měsíce a dne,
kdy slunce stojí v některém z těchto znamení. Studoval jsem znamení a znám jejich význam, učila mě je znát stará čarodějnice v Kodani před čtyřiceti lety. Nuže, v kterém znamení tedy bude slunce?
Ve znamení podkovy, protože ta je právě naproti tomu zlatu. A které
znamení má podkova? Lev je znamením podkovy  řvoucí a dravý
Lev. Lodi, stará lodi! Moje stará hlava se chvěje, pomyslím-li na
tebe.“
„To je zas jiný výklad, ale pořád na jeden text. Všechny typy lidí
v jedné sféře světa, vida. Schovám se ještě! Tady přichází Kvíkveg 
celý tetovaný  sám vypadá jako znamení zvířetníku. Co říká ten
lidojed? Jako že žiju, srovnává značky. Dívá se na svou stehenní kost:
myslí si, že slunce je na stehně nebo v lýtku nebo ve střevech, nejspíš
asi tak, jako baby vysvětlují lékařskou astronomii v černošské zemi.
A na mou duši, našel něco hned nad stehnem  bude to asi Sagittarius neboli Lučištník. Ne, neví, co si má o dublonu myslit. Soudí,
 480 
že je to starý knoflík od kalhot některého krále. Ale počkat, pozor!
Tady přichází ten ďábelský přízrak Fedallah. Ocas má jako obvykle
stočený a schovaný a ve špičkách svých plesových střevíců má jako
obvykle koudel. Co to říká, jak se přitom tváří? Ach, vztahuje ruku
k tomu znamení a uklání se. Na minci je slunce  jistě je to uctívač
ohně, Pars, na to bych vzal jed. Hoho! další a další. Tuhle přichází
Pip  chudák! Kdyby byl radši umřel  on nebo já. Skoro mě straší.
Také on pozoroval všechny tyto vykladače a mne s nimi  a vida!
teď přichází číst s tím nezemsky idiotským obličejem. Postojím ještě
stranou a poslechnu si ho. Pozor!“
„Hledím, hledíš, hledí; hledíme, hledíte, hledí.“
„Na mou duši, on asi studuje Murrayovu mluvnici! Zdokonaluje
si mozek, chudáček! Ale pozor, co řekne teď  pst!“
„Hledím, hledíš, hledí; hledíme, hledíte, hledí.“
„Podívejme, učí se to nazpaměť!  Musím být zticha.“
„Hledím, hledíš, hledí; hledíme, hledíte, hledí.“
„Hm, to je zvláštní.“
„A já, ty a on; a my, vy a oni, všichni jsme netopýři; a já jsem
vrána, zvláště když stojím na vrcholku tady té jedle. Krá, krá, krá,
krá, krá, krá! Což nejsem vrána? A kde je strašák na vrány? Tamhle
stojí. Dvě kosti má zastrčené do starých nohavic a druhé dvě vrazil
do rukávů starého kabátu.“
„Rád bych věděl, myslí-li tím mne  jaká poklona  chudák hoch! 
Mohl bych se jít oběsit. Aspoň pro tuto chvíli půjdu od Pipa raději
dál. Snesu všechny ostatní, poněvadž žertují srozumitelně; ale tenhle je příliš bláznivě vtipný pro můj zdravý rozum. Tak, tak, nechám
ho, ať si brumlá.“
„Tady je pupek lodi, tento dublon, a všichni jen hoří touhou, aby
jej odtrhli. Ale odtrhněte svůj pupek, a co se stane? Jenže zůstane-li
tady, zas je to zlé, neboť když je něco přibito ke stožáru, znamená
to, že vyhlídky začínají být zoufalé. Ha, ha, starý Achabe! Bílá velryba, ta tě přibije! Toto je jedle! Můj otec kácel kdysi v našem kraji
Tollandu smrk a našel v něm zarostlý stříbrný prsten. Snubní prsten
nějaké staré černošky. Jak se tam dostal? A stejně se budou ptát
 481 
při vzkříšení, až vyloví tenhle starý stožár a najdou v něm dublon
s osadou ústřic místo drsné kůry. Ach, zlato, vzácné, drahocenné
zlato!  Zelený lakomec tě brzy shrábne. Vš, vš! Bůh prochází mezi
světy a sbírá ostružiny. Vař! Vař a vař nám, Jenny! Hej, hej, hej, hej,
Jenny, Jenny! Ať máš ten kukuřičný koláč upečený!“
 482 
C.
NOHA A RUKA
PEQUOD Z NANTUCKETU SE SETKÁVÁ
SE SAMUELEM ENDERBYM Z LONDÝNA
„Ahoj, lodi! Viděli jste bílou velrybu?“
Tak vykřikl Achab, když znovu zdravil loď s anglickou vlajkou,
přejíždějící na zádi. Starý muž stál s hlásnou troubou u úst ve svém
člunu zavěšeném na pravoboku a jeho noha ze slonoviny byla zplna
vystavena zraku cizího kapitána, jenž nedbale odpočíval na přídi
svého člunu. Byl to muž do hněda opálený, hřmotný, dobromyslný,
na pohled příjemný, asi tak šedesátník, oblečený v široký, krátký
svrchník z hrubého modrého sukna, který na něm volně plandal,
a jeden prázdný rukáv za ním vlál jako vyšívaný rukáv husarského
kabátce.
„Viděli jste bílou velrybu?“
„Vidíte tohle?“ a vytáhnuv ze zakrývajících ji záhybů bílou paži
z vorvaní kosti, zakončenou dřevěnou hlavicí jako kladívkem, zvedl
ji do výše.
„Muži do mého člunu!“ vzkřikl Achab netrpělivě a pohazoval vesly, která měl na dosah. „Pospěšte si se spouštěním!“
Ani ne za minutu byl Achab, který se nehnul ze svého malého
plavidla, spuštěn s posádkou na vodu a brzy přirazili po bok cizí
lodi. Tady se naskytla zvláštní nesnáz. V náhlém rozčilení Achab zapomněl, že od té doby, co ztratil nohu, nikdy nevstupoval na žádnou
jinou plující loď než na svou, a tam se to dálo s pomocí důmyslného
a velmi vhodného mechanického zařízení, které bylo jen na Pequodě
a které nemohlo být sbaleno a přeneseno podle potřeby na jinou
loď v několika minutách. Vyšplhat se z člunu na širém moři po boku
lodi na palubu, to není právě snadné pro nikoho  leda pro ty, kdo
to dělají skoro každou hodinu, jako velrybáři. Velké vlny totiž hned
zvednou člun vysoko až k zábradlí a hned jej zase srazí skoro až ke
 483 
kýlu. Poněvadž Achab byl jednonohý a cizí loď ovšem neměla to
pomocné zařízení, seznal pojednou Achab, že se z něho stal opět
nemotorný suchozemec, dívající se beznadějně do nejisté a měnlivé
výše, o níž mohl stěží doufat, že jí dosáhne.
Bylo snad již dříve naznačeno, že každá nepatrná nepříznivá
a nepředvídaná okolnost, která nepřímo vzešla z Achabova nešťastného zmrzačení, téměř vždy jej rozčílila a rozhořčila. Nyní to
všechno bylo umocněno pohledem na dva důstojníky z cizí lodi,
kteří se nahýbali přes bok u svislého žebříku ze železných příček
a podávali mu pár vkusně ozdobených lanových držadel, neboť si
hned neuvědomili, že člověk jednonohý může být natolik zmrzačen,
aby nemohl použít jejich mořského zábradlí. Ale tento choulostivý
okamžik trval jen minutu, poněvadž cizí kapitán hned vystihl situaci
a zvolal: „Už vím, už vím!  Počkejte tam s tím! Skočte, hoši, a spusťte
velký kladkostroj.“
Šťastnou náhodou měli nějaký den předtím velrybu u lodi a velký kladkostroj byl dosud nahoře a visel na něm dosud důkladný
zahnutý hák na tuk, nyní čistý a suchý. Rychle jej spustili k Achabovi, jenž všechno ihned pochopil, vklouzl svou jedinou nohou do
ohbí háku (bylo to, jako by seděl na rameni kotvy nebo v rozsoše
jabloně) a zavolal, že je připraven; držel se pevně a zároveň se také
pomáhal vytáhnout nahoru tím, že ručkováním táhl za jedno lano
kladkostroje. Brzo jej opatrně vytáhli přes vysoké zábradlí a pozorně vysadili na vratidlo. Druhý kapitán postoupil, vztáhnuv kostěnou
ruku přátelsky na uvítanou, a Achab zvedl kostěnou nohu, zkřížil ji
s kostěnou rukou (jako dvě čepele mečounů) a zvolal po svém mrožím způsobu: „Ano, ano, příteli, potřesme si kostmi! Ruka a noha!
Ruka, která nikdy nemůže uschnout, že ano, a noha, která nikdy
nemůže utéci. Kde jste viděl bílou velrybu? Kdy to bylo?“
„Bílou velrybu,“ odpověděl Angličan, ukazuje kostěnou paží k východu a dívaje se smutně podél ní, jako by to byl dalekohled, „tam
jsem ji viděl, na lince, za poslední sezony.“
„A urvala vám ruku, viďte?“ otázal se Achab, který se teď svezl
z vratidla, opíraje se přitom o Angličanovo rameno.
 484 
„Ano, aspoň toho byla příčinou. A tuhle nohu také?“
„Povídejte,“ žádal Achab, „jak se to stalo?“
„Bylo to poprvé za mého života, co jsem vůbec lovil na lince,“ začal Angličan. „Tenkrát jsem nic nevěděl o bílé velrybě. Nu, jednoho
dne jsme spustili čluny na lov houfce o čtyřech nebo pěti velrybách
a můj člun se přichytil k jedné velrybě. Byl to opravdový cirkusový
kůň, točil se a točil dokola, takže má posádka mohla sedět jen jako
pro parádu, zády k vodě. Najednou se od mořského dna vynořil
ohromný vorvaň s mléčně bílou hlavou a hrbem, posetý vráskami
a jizvami.“
„To byl on, to byl on!“ zvolal Achab, náhle uvolniv zatajený dech.
„A harpuny mu trčely u ploutve na pravoboku.“
„Ano, ano  to byly moje  moje,“ zajásal Achab. „Ale pokračujte!“
„Tak mě nepřerušujte,“ řekl Angličan dobromyslně. „Nuže, tento
starý pradědek s bílou hlavou a hrbem vletěl vztekle do houfu a začal zuřivě chňapat po mém provazci!“
„Ano, rozumím!  Chtěl jej přetrhnout, osvobodit připoutanou
rybu  to je starý úskok  já ho znám!“
„Nevím přesně,“ pokračoval jednoruký kapitán, „jak se to stalo,
ale když kousal do provazce, zachytil se mu mezi zuby. My ovšem
o tom nevěděli, takže když jsme potom přitahovali provazec, padli
jsme na jeho hrb místo na hrb druhé velryby. Ta unikla proti větru,
jen zamrskala ocasními ploutvemi. Když jsem viděl, jak to dopadá
a jaká je to vzácná obrovská ryba, nejvzácnější a největší, jakou
jsem kdy v životě spatřil, pane  rozhodl jsem se, že ji chytím, přestože vypadala tak rozzuřená. Myslil jsem, že by se mohl provazec
náhodně zachycený uvolnit nebo že by se zub, za který uvázl, mohl
vytrhnout (moji chlapci dovedou ďábelsky táhnout za provazec);
když jsem to všechno viděl, povídám, skočil jsem do člunu svého
prvního důstojníka  tamhle pana, Mounttoppa (mimochodem,
kapitáne  Mounttopp; Mounttoppe  kapitán), jak říkám, skočil
jsem do Mounttoppova člunu, který byl s mým člunem bok po boku,
že ano, popadl jsem první harpunu a vrhl jsem ji do toho starého
praděda. Ale bože, představte si, pane  na mou duši  v příští chví-
 485 
li jsem byl mžikem slepý jako netopýr. Jako kdybych měl obě oči
vyraženy  tak byly zamženy a oslepeny černou pěnou, z níž trčel
velrybí ocas kolmo do vzduchu jako mramorová věž. Nebylo nic
platné se obracet. Ale když jsem tápal, za bílého dne, kdy slunce
zářilo oslnivě jako korunovační klenoty, když jsem, jak říkám, tápal
po druhé harpuně, abych ji vrhl z člunu  ocas se zřítil dolů jako věž
v Limě, rozrazil můj člun na dva kusy a z každé půlky zbyly bezmála
jen třísky. A ocasem dopředu projel bílý hřbet vrakem, jako by to
byly jen rozbité skořápky. Všichni jsme vyskákali. Abych se dostal
z dosahu hrozně mlátícího ocasu, chytil jsem se násady své harpuny,
která z velryby trčela, a na okamžik jsem se k ní přisál jako mořská
mihule. Ale rozbouřené vlny mě smetly a v téže chvíli ryba o hodný
kus poposkočila a ponořila se jako blesk a ostří té proklaté druhé
harpuny, co plula poblíž, mě chytilo tady“ (poklepal si na ruku právě
pod ramenem); „ano, právě tam mě chytilo, povídám, a stahovalo
mě do pekelných plamenů, jak se mi zdálo; vtom, vtom si náhle
ostří našlo, bohudíky, cestu masem, roztrhlo mi paži po celé délce
a vyšlo u zápěstí, a já vyplaval. A tenhle pán tady vám poví ostatek
(mimochodem, kapitáne  dr. Bunger, lodní lékař; Bungere, můj hochu  kapitán). Nuže, milý Bungere, vyprávějte, co bylo dál.“
Tento odborník, tak sousedsky představený, stál po celou dobu
blízko nich a nebylo na něm vidět nic zvláštního, co by prozrazovalo, že to je lékař. Tvář měl neobyčejně kulatou, ale vážnou a byl
oblečen do vyrudlé modré vlněné blůzy nebo košile a záplatovaných
kalhot. Až dosud rozdílel svou pozornost mezi roubík, který měl
v jedné ruce, a krabičku s pilulkami v ruce druhé, a občas se podíval
zkoumavě na kostěné končetiny obou zmrzačených kapitánů. Když
ho nadřízený představil Achabovi, zdvořile se uklonil a hned začal
podle kapitánova příkazu.
„Byla to velice zlá rána,“ začal vykládat velrybářský lékař, „a na
mou radu kapitán Boomer zatáhl našeho starého Sama “
„Samuel Enderby se jmenuje moje loď,“ přerušil ho jednoruký
kapitán, obraceje se k Achabovi. „Jen pokračuj, hochu.“
 486 
„Zatáhl našeho starého Sama k severu, abychom unikli pekelnému vedru tam na lince, ale nebylo to nic platné. Dělal jsem, co jsem
mohl. Vyseděl jsem u něho celé noci. Byl jsem na něj přísný, pokud
jde o dietu “
„Ach, velmi přísný!“ přizvukoval sám pacient. Potom náhle změnil hlas: „Pil se mnou horký rumový punč každou noc, až už ani
neviděl, jak dává obvazy, a posílal mě zpola opilého na lůžko ve tři
hodiny ráno. Ach, nebesa! Seděl opravdu u mne a velmi přísně dbal
na mou dietu. Ach, dr. Bunger je velmi skvělý ošetřovatel a na dietu
nesmírně přísný, to se musí nechat. Bungere, mizero, zasměj se!
Proč se nesměješ? Víš, že jsi moc fajn chlap. Ale pokračuj, hochu, raději bych se dal od tebe zabít, než aby mi někdo jiný zachránil život.“
„Můj kapitán, jak jste si jistě už dříve povšiml, vážený pane,“ pravil Bunger s výrazem neochvějně nábožným a zlehka se uklonil
Achabovi, „dovede časem žertovat. Vymyslí si mnoho takových veselých historek. Ale mohu stejně dobře říci  en passant, jak říkají
Francouzi  že já  to jest Jack Bunger, nedávno důstojný duchovní 
jsem naprostý abstinent. Nikdy nepiji “
„Vodu!“ zvolal kapitán. „Tu nikdy nepije, z té dostává záchvat.
Čerstvá voda ho vždycky uvrhne do hydrofobie. Ale pokračuj, pokračuj ve vyprávění o ruce.“
„Prosím,“ řekl lékař chladně. „Chtěl jsem poznamenat, pane, než
mě kapitán Boomer žertovně přerušil, že se přes mé nejlepší a nejpřísnější úsilí rána stále víc a více zhoršovala. Byla to nejošklivější
otevřená rána, s jakou se může lékař kdy setkat, přes dvě stopy
a několik palců dlouhá. Měřil jsem ji olovnicí. Zkrátka  začala černat. Věděl jsem, co hrozí, a ruka musela pryč. Za tu kostěnou paži
neodpovídám, tu jsem tam nenasadil, ta je proti všem pravidlům“ 
ukazoval na ni roubíkem  to je kapitánova práce, ne moje. Nařídil
tesaři, aby mu ji udělal. Na konec si dal připevnit tu palici, aby jí
snad někomu rozbil hlavu, jako to jednou chtěl udělat mně. Někdy
se ďábelsky rozzuří. Vidíte ten důlek, pane “ sňal klobouk, odhrnul
vlasy a ukázal v lebce miskovitou prohloubeninu, v níž však neby-
 487 
lo ani stopy po jizvě nebo po nějaké ráně  „nuže, kapitán vám už
řekne, jak jsem k tomu přišel, on to ví.“
„Ne, to nevím,“ řekl kapitán, „ale jeho matka to věděla. Narodil
se s tím. Ach, ty vznešený darebáku, ty  ty Bungere! Byl vůbec
kdy ještě nějaký jiný Bunger na tomhle vodním světě? Bungere, až
zemřeš, měl bys umřít v láku, ty mizero. Měl bys být zachován pro
příští věky, darebo.“
„A co se stalo s bílou velrybou?“ zvolal Achab, jenž doposud netrpělivě poslouchal tuto mezihru obou Angličanů.
„Ach!“ zvolal jednoruký kapitán, „ach ano! Nuže, když se potopila,
tedy jsme ji po nějakou dobu nespatřili. Jak jsem už naznačil, vlastně
jsem nevěděl, jaká to je velryba, která mě tak napálila. Teprve později, když jsme se vrátili na linku, slyšeli jsme o Moby Dickovi  jak
mu někteří říkají  a potom jsem věděl, že to byl on.“
„Zkřížili jste mu znovu cestu?“
„Dvakrát.“
„A nemohli jste ho připoutat?“
„Nechtěl jsem to zkoušet. Nestačí jedna končetina? Co bych si
počal bez druhé ruky? A myslím si, že Moby Dick ani tak nekouše,
jako polyká.“
„Víte co,“ přerušil ho Bunger, „dejte mu svou levou ruku jako
vnadidlo, abyste dostal pravou. Pánové“  a vážně a odměřeně se
uklonil každému kapitánovi zvlášť  „víte, pánové, že zažívací ústrojí velryby je tak nevyzpytatelně sestrojeno božskou Prozřetelností,
že nedovede plně strávit ani lidskou paži? A velryba to také ví. Co
považujete za zlomyslnost bílé velryby, to je jenom její nemotornost.
Nikdy totiž nemíní spolknout žádnou končetinu, chce jen zastrašit
předstíráním. Někdy však dopadne jako ten starý kejklíř, bývalý můj
pacient na Ceylonu. Ten se stavěl, že polyká kapesní nože, a jednou
spolkl jeden nůž doopravdy, a měl ho v sobě rok nebo i déle. Musel
jsem mu dát něco pro dávení a potom jej ze sebe vysypal v malých
kouskách, víte? Nijak nemohl ten nůž strávit a plně jej vstřebat do
svého celkového tělesného systému. Ano, kapitáne Boomere, jste-
-li dosti svižný a hodláte-li dát do zástavy jednu paži, abyste mohl
 488 
druhé vypravit slušný pohřeb, nu, v tom případě je paže vaše. Dejte
jen velrybě brzy novou příležitost, a bude to.“
„Ne, děkuji ti, Bungere,“ řekl anglický kapitán, „ať si klidně nechá
paži, kterou už má, když už není jiné pomoci a když jsem ji tehdy
neznal, ale druhou paži jí nedám. Nechci už bílou velrybu ani vidět;
pustil jsem se do ní jen jednou, a to mi stačí. Znamenalo by to sice
velkou slávu, kdybych ji zabil, to vím, a je v ní celý lodní náklad drahocenné vorvaniny, ale, víte, lepší je nechat ji na pokoji. Nemyslíte,
že mám pravdu, kapitáne?“ pohlédl letmo na jeho kostěnou nohu.
„Ano, je to pravda. Ale přes to přese všechno bude ustavičně
pronásledována. Prokletý tvor, kterého je nejlépe nechat na pokoji,
nebývá vždy nejméně lákavý. Bílá velryba je přímo magnet! Kdy jste
ji viděl naposledy? Kam měla namířeno?“
„Požehnání mé duši a prokletí ohavnému ďáblu,“ zvolal Bunger,
obcházeje přihrbeně kolem Achaba a čenichaje podivně jako pes.
„Krev tohoto člověka  přineste teploměr  je na bodu varu!  Jeho
tep otřásá prkny paluby!  Pane!“ Vytáhl z kapsy lancetu a přiblížil
se k Achabově paži.
„Pryč!“ zahřměl Achab a odhodil lékaře k zábradlí. „Muži do člunu! Kam mířila?“
„Dobrý Bože!“ zvolal anglický kapitán, jemuž platila tato otázka.
„Co na tom záleží? Myslím, že mířila na východ.  Je váš kapitán
blázen?“ zašeptal Fedallahovi.
Ale Fedallah položil prst na ústa a sklouzl přes zábradlí ke kormidlovému veslu. Achab k sobě zhoupl velký kladkostroj a povelel
námořníkům na lodi, aby ho spustili.
Ve chvíli stál na zádi svého člunu a manilské mužstvo se vrhlo
k veslům. Nadarmo na něho anglický kapitán volal. Obrácen zády
k cizí lodi a tváří jako z křemene k lodi vlastní, stál Achab vzpřímen,
až dopluli k boku Pequody.
 489 
Cl.
KARAFA
Nežli anglická loď zmizí z dohledu, budiž tady zapsáno, že pochází
z Londýna a že byla pojmenována po zesnulém Samuelu Enderbym,
obchodníku z onoho města, zakladateli proslulého velrybářského
domu Enderby & synové; podniku, který podle mého skromného
velrybářského mínění nezůstává daleko za spojenými královskými rody Tudorovců a Bourbonů, pokud jde o opravdový dějinný
význam. Jak dlouho před rokem 1775 existoval tento velký velrybářský dům, to moje četné velrybářské listiny nesdělují; ale v onom
roce (1775) vystrojil první lodi, které se věnovaly lovu vorvaňů,
ačkoli mnoho let předtím (už od roku 1726) naši stateční Coffinové
a Maceyové z Nantucketu a z Vineyardu ve velkých flotilách pronásledovali leviatana, ale jen v severním a jižním Atlantiku, nikde jinde. Budiž zde jasně zaznamenáno, že Nantuckeťané první ze všech
lidí harpunovali velkého vorvaně civilizovanou ocelí a že půl století
byli jedinými lidmi na celé zeměkouli, kteří ho tak harpunovali.
Roku 1778 pěkná loď Amelie, vystrojená právě k tomu účelu
a pouze na náklad podnikavých Enderbyů, obeplula odvážně mys
Horn a první ze všech národů spustila velrybářský člun, ať už byl
jakýkoli, ve velkém Jižním moři. Plavba byla obratně řízena, měla
úspěch, a když se Amelie vrátila na své kotviště s plným skladištěm
vzácné vorvaniny, jiné lodi, anglické i americké, brzo následovaly jejího příkladu, a tak se otevřelo obrovské loviště vorvaňů na Tichém
oceánu. Ale neúnavná rodina se nespokojila s tímto zdatným činem,
nýbrž usilovala o něco nového: Samuel a všichni jeho synové  jen
jejich matka ví, kolik jich bylo  vymohli si od britské vlády, že pod
jejich přímým dozorem a zčásti nejspíš i na jejich náklad vyslala
korvetu Rattler na výzkumnou velrybářskou cestu do Jižního moře.
Za velení kapitána válečného loďstva vykonal Rattler znamenitou
plavbu a prokázal platné služby  není však známo jaké. Ale to není
všechno. Roku 1819 týž podnik vystrojil vlastní výzkumnou velry-
 490 
bářskou loď, která měla podniknout zkušební plavbu do vzdálených
vod u Japonska. Tato loď vhodně pojmenovaná Siréna  podnikla
ušlechtilou pokusnou plavbu a tak se znamenitá loviště japonská
stala poprvé všeobecně známými. Sirénu řídil na této slavné plavbě
kapitán Coffin z Nantucketu.
Všechna čest Enderbyům, jejichž podnik, myslím, existuje dodnes, ačkoli původní Samuel nepochybně již dávno spustil své lano
do velkého Jižního moře na onom světě.
Loď nesoucí jeho jméno byla hodna této cti, poněvadž to byla loď
velmi rychlá a vůbec výtečná. Vstoupil jsem na ni jednou o půlnoci,
někde u patagonského pobřeží, a v místnosti pro mužstvo popil
dobrého horkého vaječného punče. Měli jsme pěkný gam, byli to
samí skvělí chlapíci  všichni ti hoši na palubě. Nechť mají krátký
život a veselou smrt! A ten pěkný gam, který jsme tam měli  dlouho, tuze dlouho po tom, co se starý Achab dotkl její paluby nohou
ze slonoviny  ten mi připomíná ušlechtilé, poctivé anglosaské pohostinství na té lodi. Nechť na mne můj farář zapomene a čert ať
si mě pamatuje, vymizí-li ta vzpomínka někdy z mé paměti! Horký
vaječný punč? Řekl jsem, že jsme tam popíjeli horký punč? Ano,
pili jsme rychlostí deseti galonů za hodinu. A když vypukla náhlá
bouře (u Patagonie je bouřlivo) a všichni námořníci  hosté a vůbec
všichni  byli povoláni skasat horní plachty, měli jsme tak těžké
hlavy, že jsme se nahoře v lanoví museli navzájem vysazovat a nevědomky jsme si zavinuli šosy kazajek do plachet, takže jsme tam
viseli pevně skasaní v burácející vichřici, všem opilým námořníkům
pro výstrahu. Ale stěžně se nezvrátily do moře a my jsme se pomalu
seštrachali dolů tak vystřízlivělí, že jsme se museli znova pustit
do horkého punče, ačkoli divoká slaná sprška, pronikající dolů do
místnosti pro mužstvo, rozředila a přesolila nápoj, až mi nechutnal.
Hovězí bylo výborné  tuhé, ale jadrné. Říkali, že je to maso
z býka, jiní zase tvrdili, že je to hovězina z velblouda. Ale já dost jistě
nevím, co to bylo. Měli také knedlíky, malé, ale vydatné, symetricky
kulovité a nezničitelné knedlíky. Myslím, že jste je při polykání cítili
až v žaludku a mohli jste je tam koulet kolem dokola. Kdo se naklonil
 491 
příliš daleko vpřed, byl v nebezpečí, že z něho vyletí jako kulečníkové koule. Potom chléb  ale s tím se nedalo nic dělat  a ostatně
to byl prostředek proti kurdějím. Zkrátka, chléb bylo jediné čerstvé
jídlo, které měli. Ale podpalubí nebylo příliš osvětlené a mohli jste
snadno přejít do tmavého kouta, když jste to jedli. Ale celkem vzato,
vezmeme-li loď od špice stožáru ke kormidlu a přihlédneme-li k velikosti kotlů kuchařových i s jeho vlastním kotlem v břiše  Samuel
Enderby, jak říkám, byla od přídě na záď příjemná loď: nadbytek
dobrého jídla, výborný vaječný punč, pěkně silný; posádka náramná, samí skvělí hoši od hlavy až k patě.
Jak to, myslíte si, že Samuel Enderby a některé jiné anglické velrybářské lodi, které jsem poznal  ne sice všechny  byly tak proslulé
pohostinné lodi, že na nich kolovalo hovězí, chléb, korbel i vtipy
a že se jídla, pití a smíchu brzo nenabažily? Povím vám to. Překypující dobrá nálada na těchto anglických velrybářských lodích stojí
za historické prozkoumání. Nikdy jsem se nevyhýbal historickým
výzkumům ve velrybářství, když se zdálo, že je jich zapotřebí.
Předchůdci Angličanů ve velrybářství byli Holanďané, Zélanďané
a Dánové, od nichž převzali mnoho názvů, užívaných dosud v rybářství, a co víc, jejich dávné blahobytné zvyky, pokud jde o hojnost
jídla apití. Anglická obchodní loď totiž celkem skrblí na své posádce,
ale něco jiného je anglická loď velrybářská. Proto tato veselá nálada
na velrybářské lodi není něčím u Angličanů běžným a přirozeným,
nýbrž náhodným a zvláštním, a proto jistě má zvláštní původ, jak
jsme tu uvedli a jak to ještě podrobněji vysvětlíme.
Při svém bádání o velrybářských dějinách jsem náhodou přišel na starou holandskou knihu, která už zatuchlým velrybářským
pachem prozrazovala, že pojednává o velrybářství. Titul knihy byl
„Dan Coopman“, a proto jsem usoudil, že to budou asi neocenitelné
paměti nějakého amsterodamského lodního bednáře, neboť bednáře musí mít na palubě každá velrybářská loď. V tomto přesvědčení
jsem byl utvrzen, když jsem spatřil, že je to dílo jakéhosi „Fitze
Swackhammera“. Ale můj přítel dr. Snodhead, muž velmi učený, profesor jazyka nizozemského a hornoněmeckého na koleji Svatého
 492 
Mikuláše a Svatého Petra, kterému jsem dal dílo přeložit a daroval
mu za jeho námahu krabici svíček z vorvaního tuku  dr. Snodhead,
sotva se na knihu podíval, hned mne ujistil, že „Dan Coopman“ neznamená „The Cooper“ (anglicky bednář), nýbrž „The Merchant“
(obchodník). Zkrátka, tato starobylá a učená kniha, psaná holandštinou, pojednávala o holandském obchodu a kromě jiných námětů obsahovala velmi zajímavou zprávu o holandském velrybářství.
Aprávě v kapitole nadepsané „Smeer“ neboli „Tuk“ jsem našel dlouhý podrobný seznam všeho, čím byly vybaveny špižírny a sklepy
sto osmdesáti holandských velrybářských plachetnic. Ze seznamu
přeloženého dr. Snodheadem uvádím:
400.000 liber hovězího,
60.000 liber fríského vepřového,
150.000 liber sušených tresek,
550.000 liber sucharů,
72.000 liber chleba,
2.000 soudků másla,
20.000 liber sýra texelského a leydenského,
144.000 liber sýra (patrně horší jakosti),
555 soudků jalovcové,
10.800 sudů piva.
Většina statistických údajů je na čtení vyprahle suchá, ale ne
v tomto případě, kdy je čtenář zaplaven celými soudky, sudy, čtvrtgalony a pintami znamenité jalovcové i výborné nálady.
V tu dobu jsem věnoval tři dny pilnému zažívání všeho toho piva,
hovězího a chleba a přitom mě napadlo mimochodem mnoho hlubokých myšlenek, které je možno uplatnit v transcendentálních
a platonských úvahách. Dále jsem sestavil své vlastní doplňkové
tabulky o pravděpodobném množství sušených tresek atd., které
snědl každý nizozemský harpunář za časů onoho dávného velrybaření uGrónska a Špicberk. Předně množství másla a sýra texelského
a leydenského zdá se úžasné. Přičítám to však jejich přirozené ná-
 493 
klonnosti k tučným jídlům, zvyšované ještě tučnou povahou jejich
povolání, a zvláště tím, že lovili svou kořist v ledových polárních
mořích, na samém pobřeží oné země Eskymáků, kde si veselí domorodci přiťukávají číšemi rybího tuku.
Množství piva je rovněž neobyčejně velké, 10 800 sudů. Ale polární rybářství lze v onom zeměpásu provozovat jen za tamního
krátkého léta, takže celá výprava jedné z těchto holandských lodí
i s krátkou cestou na Špicberky a zpět trvala jen něco přes tři měsíce, a počítáme-li třicet mužů na každou loď z jejich 180 plachetnic,
máme celkem 5400 nizozemských námořníků. Proto vyjdou na jednoho muže přesně dva sudy piva na dvanáct týdnů, mimo slušnou
dávku z oněch 550 soudků jalovcové. Že by tito jalovcoví a pivní
harpunáři byli tak nachmelení, jak by si člověk představoval, a přece
dovedli stát na přídi člunu a dobře mířit na prchající velryby, to se
zdá trochu nepodobné pravdě. A přece na ně mířili a zasahovali je.
Ale nezapomínejme, že to bylo daleko na severu, kde se pivo dobře
hodí ke stravě; v našich jižních lovištích na rovníku by harpunář na
vrcholu stožáru byl po pivě ospalý a v člunu podroušený, z čehož by
mohly vzejít Nantucketu a New Bedfordu žalostné ztráty.
Ale dosti o tom! Už jsme podrobně dokázali, že staří holandští
velrybáři si před dvěma nebo třemi stoletími dovedli popřávat a že
angličtí velrybáři nezanedbávali příklad tak znamenitý. Říkávají totiž, že plavíte-li se na prázdné lodi a nemůže-li vám svět poskytnout
nic lepšího, dá vám aspoň pořádně najíst, čímž je karafa vyprázdněna.
 494 
CII.
HÁJ NA ARSACIDÁCH
Až dosud jsem se při popisu vorvaně zabýval hlavně divy jeho zevnějšku a jenom jednotlivě a v určitých maličkostech některými
vnitřními ústrojími. Ale máte-li vorvaně pochopit hlouběji a důkladněji, je nutno, abych jej ještě více rozepjal, rozvázal mu šňůrky u nohavic pod koleny, rozepjal podvazky a uvolnil háčky a oka
kloubů jeho nejvnitřnějších kostí, a tak ho před vás postavil v jeho
poslední podobě, totiž jako nezahalenou kostru.
Ale jak teď, Izmaeli? Jak to, že ty, prostý veslař na velrybářské
výpravě, osobuješ si znalost skrytých částí velryby? Vystoupil snad
učený Stubb na vratidlo a přednášel vám o anatomii kytovců? Azvedl rumpálem ukázku žebra, abyste si ji prohlédli? Vysvětli nám to,
Izmaeli! Což můžeš vytáhnout dospělou velrybu na palubu, abys ji
prohlížel, jako třeba kuchař předkládá pečeného vepře? Jistě ne!
Dosud jsi byl, Izmaeli, věrohodným svědkem, ale dej si pozor, zmocňuješ se výsady, kterou má pouze Jonáš: výsady pojednávat o příčných trámcích a trámech; o krokvích a hřebenových vaznicích, podložkách a podpěrných trámcích, které tvoří hrázděnou konstrukci
leviatana, a snad i o nádržích tuku, mlékárnách, výrobnách másla
a sýrárnách v jeho útrobách.
Přiznávám, že od dob Jonášových vniklo jen málo velrybářů hluboko pod kůži dospělé velryby. Mně se však dostalo štěstí, že jsem ji
pitval v miniatuře. Loď, ke které jsem patřil, vytáhla jednou na palubu malé vorvaní mládě, abychom si z jeho žaludku čili vaku mohli
udělat pochvy na hroty harpun a na špičky kopí. Myslíte, že jsem
si dal ujít tu příležitost a nechal zahálet svou lodní sekeru a nůž, že
jsem nezlomil pečeť a nepřečetl si celý obsah toho mláděte?
Za přesnou znalost kostí leviatana, dorostlých do gigantické dospělosti, za tak vzácnou znalost jsem zavázán svému zesnulému
vznešenému příteli Tranquovi, králi na ostrově Tranque, jednom
z Arsacid. Když jsem byl totiž před lety na Tranque jako člen posád-
 495 
ky obchodní lodi Dey alžírský, pozval mě pán ostrova, abych strávil
část arsacidské dovolené v jeho osamělé palmové vile v Pupelle. Je
to přímořské údolí nepříliš vzdálené od hlavního města, kterému
naši námořníci říkají „město bambusové“.
Kromě mnoha jiných vzácných vlastností byl můj královský přítel
Tranquo nadán horoucí láskou ke všem předmětům cenným pro
barbarského sběratele a snesl do Pupelly všechny vzácnosti, které
dovedli vyrobit vynalézavější příslušníci jeho kmene. Většinou to
byly podivuhodné předměty vyřezávané ze dřeva, lastury s rytinami, vykládaná kopí, drahocenná pádla a kánoe z aromatického
dřeva. A to vše bylo rozloženo mezi přírodní divy, které vynesly
divonosné a pokorné vlny na jeho pobřeží.
Hlavní z vyplavených předmětů byl velký vorvaň, kterého nalezli po bouři, běsnící neobvykle dlouho, mrtvého na břehu, hlavou
u kokosové palmy, jejíž převislé listy, podobné peří, vypadaly jako
zelený jeho vodotrysk. Když obrovské tělo konečně zbavili obalu na
sáh silného a kosti na slunci vyschly, pozorně přenesli kostru do pupellského údolí, kde ji nyní ukrývá velký chrám vznešených palem.
Žebra ověsili trofejemi, na obratle v podivných hieroglyfech vyryli arsacidské dějiny a v lebce udržovali kněží neuhasínající vonný plamen, takže tajemná hlava opět chrlila svůj mírný vodomet.
A hrozná spodní čelist, zavěšená na větvi, se kývala nade všemi
vyznavači jako meč zavěšený na vlasu, který tak děsil Damokla.
Byla to podivuhodná podívaná. Les se zelenal jako mechy v Ledovém údolí, stromy čněly vysoko a s hrdým pocitem životní síly.
Přičinlivá půda jako tkalcovský stav tkala nádherný koberec, v němž
úponky popínavých rostlin tvořily osnovu a útek, a živé květy zas
vzorce. Všechny stromy se všemi obtíženými větvemi, všechny keře,
kapradiny a traviny, vzduch, vyřizující poselství, to všechno bylo ve
věčném ruchu. Mezi krajkovím listů se velké slunce podobalo poletujícímu člunku, který tká nevadnoucí zeleň. Ach, pilný tkalče! Neviditelný tkalče!  Ustaň! Jediné slovo!  Kam se táhne tato tkanina?
Který palác má pokrýt? K čemu všechna ta neúmorná práce? Mluv,
tkalče!  Zastav ruku!  Jen jedno jediné slovo bych s tebou chtěl
 496 
promluvit! Ne  člunek lítá  vzory plynou ze stavu. Koberec neustále ubíhá rychle jako povodeň. Božský tkadlec tká a při tom tkaní je
ohlušen, takže neslyší žádného smrtelného hlasu, a tímto bzukotem
jsme ohlušeni i my, kteří se na stav díváme; jen když se od něho vzdálíme, uslyšíme tisíc hlasů, které vněm promlouvají. Stejně tomu bývá
i ve skutečných továrnách. Promluvená slova, která není slyšet mezi
přeletujícími člunky, tatáž slova jsou zřetelně slyšitelná za zdmi, když
se hrnou z otevřených oken. Takto bylo odhaleno mnoho darebností.
Ach, smrtelníku, buď tedy opatrný, neboť i při všem hluku velkého
stavu světa mohou být tvé nejskrytější myšlenky vdálce zaslechnuty.
V tomto zeleném, neúnavně pracujícím stavu arsacidského lesa
líně ležela právě uprostřed velká, bílá, uctívaná kostra  gigantický
zahaleč! Ale když se kolem něho s bzukotem spojovaly věčně tkaná zelená osnova a útek, zdálo se, že obrovský zahaleč je zručným
tkalcem, který se sám zapřádá do šlahounů a nabývá každého měsíce svěžejší a čerstvější zeleně, ale sám zůstává pouhou kostrou.
Život objal smrt, smrt zamřížovala život; mračný bůh pojal za ženu
mladistvý život a zplodil kadeřavé krásy.
Když jsem tedy s královským Tranquem navštívil tuto podivnou
velrybu a spatřil oltář z lebky a umělý sloup kouře vystupující z místa, odkud dříve tryskal skutečný vodomet, divil jsem se, že král může
považovat kapli za předmět umělecky cenný. Smál se. Ale ještě více
jsem se divil, jak mohli kněží přísahat, že tento kouřový vodomet
je přirozený. Přecházel jsem z místa na místo před kostrou  odhrnoval šlahouny  pronikl žebry  a s klubkem arsacidské šňůry
jsem putoval a proplétal se mezi četnými jejími zatáčkami, stinnými
kolonádami a loubími. Brzo byla má šňůra u konce. Vraceje se po
ní, vyšel jsem z otvoru, kterým jsem vstoupil. Uvnitř jsem nespatřil
jediného živého tvora. Nebylo tu nic než kosti.
Uřízl jsem si zelený prut, abych mohl měřit, a znovu jsem se
vnořil do útrob kostry. Skulinou v lebce mě kněží pozorovali, jak si
měřím výšku posledního žebra. „Jakže!“ křičeli, „jak se opovažuješ
měřit našeho boha? To je naše práce!“ „Dobrá, kněží  nuže, řekněte
mi, jakpak je dlouhý?“ Ihned se počali zuřivě přít o stopy a palce.
 497 
Rozbíjeli si hlavy svými mírami  velká lebka duněla ozvěnou. Využil
jsem té šťastné příležitosti a rychle dokončil své měření.
Nyní vám chci sdělit jeho výsledek. Nejdříve musím podotknout,
že v tomto případě nemohu vyřknout nějakou libovolnou míru, neboť pokud jde o kostru, jsou autority, na které se můžete obrátit,
abyste se přesvědčili o mé přesnosti. V Hullu v Anglii je prý velrybí
muzeum. V Hullu je jeden z velrybářských přístavů Anglie a tam
prý mají několik krásných ukázek velryb s hřbetní ploutví a ještě
jiných. Také jsem slyšel, že v muzeu v Manchestru vNew Hampshiru
mají něco, čemu majitelé říkají „jediná dokonalá ukázka grónské
neboli říční velryby ve Spojených státech“. Mimoto v jednom místě v Yorkshiru v Anglii, zvaném Burton Constable, má nějaký Sir
Clifford Constable kostru vorvaně menších rozměrů, naprosto ne
dospělé velikosti, jakou má můj přítel král Tranquo.
V obou případech majitelé velryb vyvržených na břeh, kterým
kostry patřívaly, uplatňovali na ně od počátku své nároky, a to ze
stejných důvodů. Král Tranquo se zmocnil velryby, protože ji chtěl,
a Sir Clifford proto, že je vrchností v oněch končinách. Velrybu Sira
Clifforda vybavili klouby, takže ji můžete ve všech kosterních dutinách otvírat jako velkou skříň se zásuvkami  rozevřít její žebra jako
obrovský vějíř a po celý den se houpat na její spodní čelisti. Měli by
dát zámky na některé její padací dveře a uzávěry a sluha může vodit
budoucí návštěvníky se svazkem klíčů u pasu. Sir Clifford hodlá vybírat dvě pence za nahlédnutí do šumící galerie páteřního sloupu;
tři pence za poslouchání ozvěny v dutině jejího malého mozku a šest
pencí za pohled z jejího čela, kterému se nic nevyrovná.
Rozměry kostry, které nyní napíši, jsou přesně opsány z mé pravé
paže, kam jsem si je dal vytetovat, poněvadž při mém divokém cestování v oné době nebylo jiného bezpečného způsobu, jak uchovat
tuto cennou statistiku. Ale poněvadž jsem měl málo místa a přál
jsem si, aby ostatní části mého těla zůstaly nepopsány  abych na
ně mohl napsat báseň, kterou jsem skládal  pokud totiž na mně
zůstala místa netetovaná  netrápil jsem se zlomky. Zlomky by se
vlastně ani neměly při měření velryby uvádět.
 498 
CIII.
ROZMĚRY VELRYBÍ KOSTRY
Předně vám chci podat přehlednou a srozumitelnou zprávu o živé
váze a velikosti leviatana, jehož kostrou se máme brzo zabývat. Takové údaje tady mohou být užitečné.
Své vlastní přesné výpočty zčásti opírám o odhad kapitána Scoresbyho, že totiž největší grónská velryba, dlouhá šedesát stop, váží
sedmdesát tun. Podle mého pečlivého výpočtu tedy vorvaň největší
velikosti, který je dlouhý pětaosmdesát až devadesát stop a kolem
těla měří na nejširším místě necelých čtyřicet stop, taková velryba
bude vážit nejméně devadesát tun. Počítáme-li na jednu tunu třináct
mužů, pak by ten vorvaň váhou hodně převýšil veškeré obyvatelstvo
jedné vesnice, čítající tisíc jedno sto obyvatel.
Nemyslíte, že všechny ty mozky by měly být dány jako tažný
dobytek za přípřež tomuto leviatanu, aby vůbec pohnul obrazností
suchozemce?
Protože jsem vám již porůznu předvedl jeho lebku, dýchací otvor,
čelist, zuby, ocas, ploutve a různé jiné části, poukáži nyní jen na to,
co je nejzajímavější na celkové velikosti jeho holých kostí. Poněvadž
obrovská lebka zaujímá tak obrovský díl jeho celé kostry, a je to
část vůbec nejsložitější, a poněvadž o ní nechceme v této kapitole
nic opakovat, nesmíte ji nikdy pustit z mysli nebo z podpaží za další
prohlídky, kterou máme před sebou, jinak nenabudete dokonalého
pojmu o celkové stavbě.
Vorvaní kostra v Tranque měřila po délce dvaasedmdesát stop;
kdyby byla plně obalena a vyplněna i do délky jako zaživa, měřila
by velryba jistě devadesát stop, poněvadž u vorvaně je kostra asi
o jednu pětinu kratší nežli živé tělo. Z těchto dvaasedmdesáti stop
zabírala lebka s čelistí nějakých dvacet stop, takže na pouhou páteř
zbývalo asi tak padesát stop. K páteři byl na necelé třetině její délky upevněn mocný zaokrouhlený žeberní koš, který kdysi skrýval
vnitřnosti velryby.
 499 
Obrovský hrudník s žebry jako ze slonoviny, s dlouhou jednolitou páteří, táhnoucí se daleko od něho přímou čárou, nemálo mi
připomínal trup velké lodi, kterou v loděnici právě začínají stavět,
pokud je do něho vsazeno teprve asi dvacet holých obloukových
žeber a kýl je zatím jen dlouhé nezapojené břevno.
Žeber bylo po jedné straně deset. První, začínáme-li od krku, měřilo téměř šest stop; druhé, třetí a čtvrté postupně víc a víc, až jsme
došli k pátému nejdelšímu; toto prostřední žebro mělo osm stop
a několik palců. Další žebra se zase zkracovala, až desáté a poslední
měřilo jen pět stop a několik palců. Celková tloušťka žeber zřejmě
odpovídala jejich délce. Prostřední žebra byla nejvíc vyklenuta. Na
některých ostrovech ze skupiny Arsacid se jich používá jako trámů
k lávkám přes potoky.
Při pozorování velrybích žeber jsem byl ovšem znovu ohromen
skutečností tak často opakovanou v této knize, že totiž kostra velryby vůbec nevyjadřuje její podobu. Největší žebro v Tranque, jedno
z prostředních, sedělo v oné části, která má zaživa největší průměr.
Nuže, největší svislý průměr plného těla byl u té jedinečné velryby
nejméně šestnáct stop, kdežto příslušné žebro v těch místech měřilo
jen něco málo přes osm stop. Proto dávalo jenom poloviční představu o velikosti této části zaživa. Místa, kde jsem teď viděl jen holou
páteř, byla kromě toho kdysi obalena kolem dokola tunami masa,
svalů, krve a vnitřností. Také místo velkých ploutví jsem tu spatřoval
jen několik neurovnaných kloubů, a tam, kde měly být těžké a majestátní ploutve ocasní, které však nemají kosti, tam nebylo vůbec nic!
Jak je to marné a pošetilé, uvažoval jsem, kdyby chtěl bázlivý,
nescestovalý člověk pochopit správně tuto podivuhodnou velrybu
pouhým pohledem na její nehybnou, po smrti zmenšenou kostru,
nataženou v tomto klidném háji! Ne. Jenom za náhlých nebezpečí,
jenom ve víru jejích rozezlených ocasních ploutví, jen na hlubokém
moři bez hranic lze pravdivě a živě pochopit plně vyvinutou velrybu.
A což páteř? Tu bychom nejlépe mohli posoudit, kdybychom jeřábem navršili kosti do výšky. Není to snadná práce. Ale když už je
hotova, hodně se to podobá Pompejovu sloupu v Alexandrii.
 500 
Je tu celkem něco přes čtyřicet obratlů, které v kostře do sebe
nezapadají. Leží většinou jako velké bloky s výčnělky na gotické
věži, která tvoří pevné vrstvy těžkého zdiva. Největší, uprostřed, je
široký necelé tři stopy a vysoký přes čtyři stopy. Nejmenší obratel
z místa, kde se páteř zužuje v ocas, má na šíř jen dvě stopy a trochu se podobá bílé kulečníkové kouli. Bylo mi řečeno, že jsou ještě
menší obratle, ale roznesli je malí rozpustilí lidojedi, děti jednoho
kněze, které je ukradly, aby s nimi hrály v kuličky. Tak vidíme, jak
páteř i největšího žijícího tvora nakonec poklesne tak, že je z ní jen
dětská hračka.
 501 
CIV.
VELRYBA FOSILNÍ
Svou ohromností skýtá velryba velmi vhodný příměr, chceme-li zveličovat, přepínat a všeobecně podat něco hodně obšírně. I kdybyste
chtěli, nemohli byste ji zmenšit. Vším právem nutno o ní vykládat
v majestátním foliu. Netřeba znovu připomínat její délku od dýchacího otvoru k ocasu, ani kolik yardů měří kolem pasu; stačí jen vzpomenout na ohromné závity jejích střev, která v ní leží jako obrovské
kabely a těžká lana, stočená na nejspodnější palubě bitevní lodi.
Když už jsem se jednou odhodlal rázně chopit leviatana, sluší
se, abych při tom díle projevil vševědoucí zevrubnost, nepřehlédl
ani nejmenší semenné zárodky v jeho krvi a rozvinul i nejskrytější
závit jeho vnitřností. Když jsem již popsal většinu jeho dnešních
svérázných návyků a anatomických zvláštností, zbývá nyní, abych jej
ocenil z hlediska archeologického, fosilního a předpotopního. U jiného tvora, nežli je leviatan  třeba u mravence nebo blechy  mohli
bychom takové vážné výrazy považovat právem za hrubé nadsázky.
Ale když jde o leviatana, je to něco jiného. Rád klopýtám k tomuto
cíli mezi nejtěžšími výrazy ve slovníku. A budiž zde řečeno, že kdykoli bylo nutno použít k výkladu nějakého slovníku, vždy jsem se
uchyloval k velkému kvartovému vydání Johnsona, zvlášť k tomu
účelu koupeného, poněvadž neobvyklá osobní objemnost tohoto
proslulého slovníkáře ho jen uzpůsobovala k sestavení slovníku,
kterého může používat velrybářský spisovatel, jako jsem já.
Slýcháváme často o spisovatelích, kterak jsou povznášeni svou
látkou a rostou jí, třebaže se může zdát všední. Jak to tedy vypadá
se mnou, když píši o leviatanovi? Nevědomky při psaní používám
písma plakátově velkého. Dejte mi pero z kondora! Dejte mi kráter
Vesuvu za kalamář! Přátelé, držte mne! Prostě už tím, že zapisuji
své myšlenky o leviatanu, jsem jimi zeslabován a div nepadám do
mdlob, tak na mne působí přílišná dalekosáhlost jejich pojetí, jež
jako by chtělo zahrnout celý okruh věd a všechna pokolení velryb
 502 
a lidí i mastodontů, minulá, přítomná a budoucí, se všemi uplývajícími panoramaty říší na světě a v celém vesmíru i všech jeho
předměstích. Takovou moc má velký a bohatý námět  schopnost
tolik zveličovat. Rozpínáme se k jeho obsáhlosti. Máme-li vytvořit
mohutnou knihu, musíme si zvolit mohutný námět. Velká kniha trvalé hodnoty nikdy nemůže být napsána o bleše, třeba se už mnoho
lidí o to pokoušelo.
Než začnu pojednávat ovelrybách fosilních, předkládám průkazy,
že jsem geolog, a to prohlášením, že jsem za svého pestrého života
byl kameníkem a že jsem také hodně kopal příkopy, stoky a studny,
vinné sklepy, obyčejné sklepy a cisterny všeho druhu. Dále bych
chtěl čtenáři předběžně připomenout, že v časnějších geologických
vrstvách nalézáme zkameněliny oblud nyní již téměř vyhynulých;
naproti tomu pozdější památky, objevené v tak zvaných třetihorních
útvarech, vypadají jako spojující nebo aspoň přechodné články mezi
tvory předhistorickými a tvory, jejichž vzdálení potomci prý vstoupili do Noemovy archy; všechny fosilní velryby dosud objevené patří
do doby třetihorní, která je poslední před formacemi povrchovými.
Ačkoli žádná z nich neodpovídá přesně žádnému dnešnímu druhu,
přece jsou s nimi celkovým vzhledem spřízněny natolik, aby mohly
být právem zařazeny jako zkameněliny kytovců.
Jednotlivé zlomkové zkameněliny velryb z časů před Adamem,
úlomky jejich kostí a koster byly objeveny za posledních třicet let
v různých intervalech na úpatí Alp, v Lombardii, ve Francii, v Anglii,
ve Skotsku a ve státech Louisianě, Mississippi a Alabamě. Některé
tyto zbytky jsou zvlášť pozoruhodné; k nim patří část lebky, která
byla vykopána roku 1779 v Paříži v rue Dauphiné, v krátké ulici, jež
ústí téměř přímo do paláce v Tuileriích; a dále kosti nalezené při
kopání velkých doků v Antverpách za Napoleona. Cuvier prohlásil,
že tyto zlomky patřily nějakému zcela neznámému druhu leviatana.
Ale nejpodivuhodnější ze všech pozůstatků po kytovcích je téměř úplná kostra vyhynulé obludy, nalezená roku 1842 na plantáži
soudce Creagha v Alabamě. Postrašení a důvěřiví otroci v sousedství se domnívali, že je to kostra padlého anděla. Alabamští učenci
 503 
ji prohlásili za kostru obrovského plaza a obdařili ji jménem Basilosaurus. Ale když byly ukázky některých kostí přivezeny přes moře
anglickému anatomu Owenovi, ukázalo se, že tento domnělý plaz
byla velryba, i když druhu již vyhynulého. To je zajímavá ilustrace
faktu vždy znovu v této knize opakovaného, že kostra velryby může
poskytnout jen nedokonalou představu opodobě jejího plně obrostlého těla. Owen obludu přejmenoval Zeuglodon a ve své přednášce
před Londýnskou geologickou společností ji prohlásil v podstatě
za jednoho z nejzvláštnějších tvorů, kterého změny na zeměkouli
zcela vyhladily.
Když stojím mezi mohutnými kostrami leviatanů, jejich lebkami,
tesáky, žebry a obratli, které se vesměs vyznačují částečnou podobností s nynějšími druhy mořských oblud, ale zároveň se podobají
i vyhynulým předvěkým leviatanům, svým pradědům, jejichž počet
nelze odhadnout, zanáší mě potopa zpět k oné podivuhodné době,
kdy, jak lze říci, čas sám ještě nezačal  neboť čas začal teprve s člověkem. Valí se tu přese mne Saturnův zešeřelý chaos a dostává se
mi na okamžik neurčitého, děsivého pohledu do těchto polárních
věčností, kdy zaklíněné bašty ledu těžce doléhaly na nynější tropy
a po celých pětadvaceti tisících mil světového obvodu nebylo vidět
ani na dlaň obyvatelné země. Tehdy patřil celý svět velrybě, a tato
královna tvorů zůstavila po sobě brázdu podél dnešní linie And
a Himálaje. Kdo se může vykázat takovým rodokmenem jako leviatan? Achabova harpuna prolévala krev starší než krev faraonů.
Metuzalém vypadá jako pouhý školák. Ohlížím se, abych potřásl
rukou Semovi. Zmocňuje se mne hrůza před tím předmojžíšským,
nedohledným pramenem života nevýslovně hrozné velryby, která
byla přede všemi věky, a proto bude zcela jistě existovat i potom,
až všechny lidské věky pominou.
Ale leviatan nejenže zanechal stopy z doby před Adamem ve
stereotypních rytinách přírody a zůstavil svou prastarou podobiznu ve vápenci a mramoru, nýbrž nacházíme neklamné otisky jeho
ploutve i na egyptských deskách, jejichž starobylost je povahy téměř
fosilní. V jedné místnosti velkého chrámu v Dendrahu byla asi před
 504 
padesáti lety objevena na žulovém stropě modelovaná a malovaná
planisféra a na ní mnoho kentaurů, okřídlených lvů s orlí hlavou
i delfínů, podobných groteskním figurám na novodobém nebeském
glóbu. Mezi figurami pluje jako kdysi starý leviatan. Na té planisféře
plul staletí předtím, než začali kolébat Šalomouna.
Nelze tu opominout ani další podivné osvědčení o starobylosti
velryby v jejích vlastních kostech, pozůstalých po potopě; za takové
je aspoň považuje vážený John Leo, starý cestovatel po Berbersku.
„Nedaleko mořského břehu mají chrám, v němž jsou krokve
a trámy z velrybích kostí, neboť na toto pobřeží bývají často vyvrženy mrtvé velryby obrovských rozměrů. Prostí lidé si představují,
že pro tajemnou moc, danou od Boha tomuto chrámu, nemůže okolo
plout žádná velryba, aby okamžitě nezahynula. Pravda však jest, že
na obou stranách chrámu jsou skály, které vybíhají dvě míle do moře
a zraňují velryby, když na ně narazí. V chrámě chovají velrybí žebro
neuvěřitelně dlouhé, které považují za zázrak; žebro leží vypouklou
částí vzhůru, tvoříc tak oblouk, na jehož vrchol nemůže dosáhnout
ani jezdec na velbloudu. Toto žebro (praví John Leo) tam prý leželo sto let předtím, než jsem je spatřil. Jejich dějepisci prohlašují,
že prorok, který předpověděl příchod Mohamedův, přišel z tohoto
chrámu, a někteří nepřestávají tvrdit, že proroka Jonáše vyvrhla
velryba právě před oním chrámem.“
Vtomto africkém chrámu Velryby tě nechám, čtenáři. Jsi-li zNantucketu a přitom velrybář, budeš se tu mlčky modlit.
 505 
CV.
ZMENŠUJE SE VELIKOST VELRYBY?
— VYHYNE?
Když k nám takto leviatan připlouvá od pramenů věčnosti, je snad
vhodné se otázat, zda v dlouhém sledu pokolení nedegeneroval
proti původní velikosti svých předků.
Při zkoumání však shledáme, že dnešní velryby jsou nejen mohutnější nežli ty, jejichž fosilní pozůstatky se vyskytují v útvaru
třetihorním (který zaujímá určitou geologickou periodu před člověkem), nýbrž že z velryb třetihorního útvaru jsou příslušnice jeho
časnějších formací co do velikosti předstihovány velrybami z formací pozdějších.
Ze všech velryb zdoby před Adamem, které byly dosud vykopány,
je daleko největší velryba z Alabamy, o níž byla zmínka v předešlé
kapitole a jejíž kostra je kratší než sedmdesát stop. Naproti tomu,
jak jsme již viděli, měří kostra nynější velké velryby dvaasedmdesát stop. A slyšel jsem od velrybářských odborníků, že byli chyceni
vorvani, kteří v tu chvíli měli délku téměř sto stop.
Není však možné, že velryby, i když ty dnešní co do velikosti
vynikají nad velryby ze všech dřívějších geologických údobí, není
možné, že od časů Adamových přece jen degenerovaly?
K tomuto závěru musíme zcela jistě dojít, věříme-li líčení takových pánů jako Plinius a starých přírodopisců vůbec. Plinius nám
totiž vypráví o velrybách, které zaujímají svým tělem celé akry,
a Aldrovandi vypravuje o jiných velrybách, které jsou dlouhé osm
set stop  velryby jako tunely Rope Walks a Temžský! A dokonce
i v dobách Bankse a Solandra, přírodopisců Cookových, najdeme
jednoho dánského člena Akademie věd, který praví, že jisté islandské velryby (reydan-siskur neboli vráskovitý břich) dosahují délky
sto dvaceti yardů, to znamená tři sta šedesáti stop. A francouzský
přírodopisec Lacépѐde stanoví ve svých pečlivě propracovaných
dějinách velryb, hned na začátku díla (stránka 3), velikost grónské
 506 
velryby na jedno sto metrů, to je tři sta dvacet osm stop. A toto dílo
bylo vydáno už L. P. 1825.
Uvěří však některý velrybář těmto báchorkám? Ne. Dnešní velryba je stejně velká jako její předkové za Plinia. A dostanu-li se
někdy tam, kde je Plinius, řeknu mu to já, velrybář (větší, než byl
on), odvážně do očí. Nedovedu totiž pochopit, jak je možné, že
egyptské mumie, které byly pohřbeny tisíce let předtím, než se Plinius narodil, neměří v rakvích ani tolik, kolik dnešní Kentuckeťan
v ponožkách, a že dobytek a jiná zvířata, zobrazená na nejstarších
egyptských a ninivských deskách, podle poměrné velikosti stejně
jasně ukazují, že plemenný, ve stáji krmený a cenou poctěný dobytek smithfieldský se velikostí nejen vyrovná nejtučnějším z tučných
krav faraónových, ale daleko je předčí. Když tohle všechno srovnám,
nemohu připustit, že by ze všech zvířat jediná velryba mohla zdegenerovat.
Zbývá ještě jiná otázka, kterou hloubavější Nantuckeťané často
přetřásají. Je totiž sporné, zda při vševidoucím téměř hlídkování
na vrcholech stožárů velrybářských lodí, které pronikají i úžinami
Behringovými a do nejvzdálenějších tajných zásuvek a uzamčených
skrýší světa, akdyž jsou tisíceré harpuny akopí vrhány podél pobřeží
všech světadílů, zda může leviatan dlouho vydržet tak veliké pronásledování a tak nemilosrdné hubení. Nebude nakonec ve vodách vyhuben a nevykouří poslední velryba stejně jako poslední člověk svou
poslední dýmku a nerozplyne se potom v posledním obláčku kouře?
Srovnáváme-li hrbatá stáda velryb s hrbatými stády buvolů, která ani ne před čtyřiceti lety zaplavovala v desetitisících prérie Illinoisu a Missouri, potřásala strašnými hřívami a zpod nasupeného
obočí metala blesky na staveniště lidských poříčních velkoměst, kde
vám teď úslužný obchodník s realitami nabízí píď země za dolar, tu
se při takovém srovnání zdá, že pronásledovaná velryba už nemůže
uniknout rychlému vyhubení.
Musíte se však na tuto věc podívat ze všech stran. Třebaže před
tak krátkou dobou  v minulé generaci  převyšoval počet buvolů
v Illinois počet obyvatelů Londýna v dnešní době a třeba po bu-
 507 
volech nezůstal v celé krajině ani jediný roh, ani kopyto a třeba
příčinou toho podivuhodného vyhlazení bylo kopí člověka, přece
mnohem rozdílnější povaha velrybářského lovu rozhodně vylučuje
tak neslavný konec leviatana. Čtyřicet mužů na jedné lodi, lovící
vorvaně po osmačtyřicet měsíců, myslí, že měli znamenitý úspěch,
a děkují Bohu, přivezou-li nakonec domů olej ze čtyřiceti velryb. Naproti tomu za dnů starých kanadských a indiánských lovců a traperů
na Západě, kdy byl nejzazší Západ (při jehož západu stále ještě slunce vycházejí) divočinou a pralesem, týž počet mužů v mokasínech
po týž počet měsíců vsedal na koně, místo aby plul v plachetních
lodích, a zabíjel ne čtyřicet, nýbrž čtyřicet tisíc a více buvolů. To je
skutečnost, kterou lze, kdyby bylo nutno, dokázat statisticky.
Díváme-li se na věc správně, není argumentem pro domněnku
o postupném vyhubení vorvaně například ani to, že v dřívějších letech (řekněme ke konci minulého století) bylo možno potkat tyto
leviatany v malých houfcích častěji než nyní, a že tedy plavby nebyly
tak zdlouhavé a byly mnohem výnosnější. Vždyť, jak už jsem jinde
poznamenal, plovou nyní velryby po moři z bezpečnostních důvodů
vobrovských karavanách, takže rozptýlení samotáři, dvojice ahoufce
a školy z dřívějších dnů se nyní do značné míry shlukují v rozsáhlé
flotily, vyskytující se nečetně a ve velkém odstupu. Tak je to. A stejně klamný se zdá názor, že nevyskytují-li se už tak zvané kosticové
velryby v lovištích, která jimi dříve oplývala, tedy tento druh rovněž
vymírá. Jsou totiž jenom zaháněny od předhoří k mysu; a když jedno pobřeží už neoživují jejich vodomety, buďte jisti, že některý jiný
a vzdálenější břeh byl nedávno ohromen tímto nezvyklým divadlem.
A dále: pokud jde o tyto naposled uvedené leviatany, mají dvě
silné pevnosti, které podle vší lidské pravděpodobnosti zůstanou
navždy nedobytné. A jako chladnokrevní Švýcaři ustoupili do hor,
když nepřítel vpadl do jejich údolí, podobně i kosticové velryby,
honěné ze savan a mýtin středních moří, mohou nakonec ustoupit
do svých polárních pevností, a potápějíce se tu pod poslední skelně
hladká opevnění a hradby, mohou vyplout mezi ledovými poli a vel-
 508 
kými krami a v začarovaném kruhu věčného prosince vzdorovat
všemu lidskému pronásledování.
Ale poněvadž se harpunuje asi padesát kosticových velryb na
jednoho vorvaně, někteří filozofové z přední paluby usoudili, že
toto zřejmé vybíjení už velmi podstatně ztenčilo jejich skupiny. Jenže i když před nějakým časem určitý počet těchto ryb  ne méně
než 13000  byl každoročně pobit na severozápadním pobřeží jen
Američany, přece jsou tu důvody, které činí i tuto okolnost méně
závažnou nebo vůbec bezvýznamnou.
Je sice přirozené, že tak trochu nedůvěřujeme údajům o množství velkých tvorů na zeměkouli, ale co máme říci takovému Hartovi,
dějepisci indické provincie Goa, když nám tvrdí, že při jednom lovu
lapil siamský král 4000 slonů a že v těchto končinách jsou sloni tak
hojní jako stáda dobytka v mírných pásmech? Tyto slony lidé loví již
po tisíce let: lovili je Semiramis, Porus, Hannibal a všichni pozdější
mocnáři na Východě. Vyskytují-li se tu stále v tak hojném počtu, není
snad opravdu třeba pochybovat, že velká velryba může tím spíše
přečkat všechno lovení, poněvadž se může pohybovat v pastvištích,
která jsou dvakrát větší než celá Asie, obě Ameriky, Evropa, Nové
Holandsko a všechny ostrovy v moři dohromady.
Nadto musíme uvážit, že při domnělé dlouhověkosti velryb, které se patrně dožívají sta let i více, žije v každém časovém údobí
několik různých dospělých generací současně. Co to znamená, to
snadno pochopíme, představíme-li si, že by všechna pohřebiště,
hřbitovy a rodinné hrobky vydaly oživlá těla mužů, žen a dětí, kteří žili v minulých pětasedmdesáti letech, a přidaly tento nesčetný
zástup k dnešnímu obyvatelstvu zeměkoule.
Ze všech těchto důvodů považujeme velrybu jako druh za nesmrtelnou, byť v jednotlivcích hynula sebevíc. Brázdila moře, dříve než
pevniny prorazily vodou. Plavala kdysi nad místy, kde dnes stojí Tuilerie, Windsorský zámek aKreml. Za Noemovy potopy pohrdla Noemovou archou. A bude-li svět zase zatopen jako Nizozemsko při hubení
krys, věčná velryba to přece jen přežije, a vzpínajíc se na nejvyšším
hřebenu rovníkové povodně, bude chrlit kobloze svůj zpěněný vzdor.
 509 
CVI.
ACHABOVA NOHA
Ukvapenost, s jakou kapitán Achab opustil Samuela Enderbyho
z Londýna, přivodila jemu samému malý úraz. Achab se spustil tak
energicky na jedno sedadlo v člunu, že se mu noha ze slonoviny
napolo rozštípla. Akdyž se potom octl na palubě u své točné díry, obrátil se s naléhavým rozkazem tak prudce ke kormidelníkovi (bylo
to jako obyčejně něco o tom, že neřídí loď dost rovně), že prasklá
již kost se poznovu stočila a zkroutila; zůstávala sice ještě celá a na
pohled pevná, ale Achabovi se už nezdála zcela spolehlivá.
Aopravdu nebylo divu, že při vší převládající šílené bezohlednosti občas zkoumal velmi pečlivě, v jakém stavu je mrtvá kost, na níž
zčásti stál. Vždyť nedlouho předtím, než Pequod vyplula z Nantucketu, byl jedné noci nalezen na zemi v bezvědomí  jakousi neznámou a zdánlivě nevysvětlitelnou náhodou se jeho kostěná končetina
vymkla tak prudce, že se rozštípla jako tyčka a div mu neprorazila
slabiny. Jen s nesmírnou námahou se podařilo tuto bolestivou ránu
zcela zahojit.
Tehdy v jeho mozku monomana vznikla myšlenka, že všechna
muka jeho nynějšího utrpení jsou jen přímým následkem dřívější
trýzně. Zdálo se mu také zcela samozřejmé, že rozmnožuje-li se
nezbytně nejjedovatější had z bažin jako nejmilejší zpěvný pták
z háje, musí i každá radost a každá bolest nezbytně plodit potomstvo sobě podobné. A ovšem, bolest se množí víc než radost, říkal
si Achab. Vždyť zármutek má delší rodokmen a víc potomků než
radost. Ostatně i z mnoha církevních učení vyplývá, že některé přirozené vezdejší radosti nezrodí děti pro onen svět a že po nich naopak přijde neplodná bezradostnost pekelného zoufalství, kdežto
některá bolestná, smrtelná neštěstí budou stále hojně plodit věčně přibývající potomstvo zármutků, sahajících až za hrob, a vůbec
se zdá, že je tu nerovnost rázu mnohem hlubšího. Vždyť, uvažoval
Achab, nejvyšší pozemské blaženosti v sobě vždy skrývají jistou
 510 
bezvýznamnou malichernost, kdežto na dně všech žalů je utajena
mystická závažnost a u některých lidí velkolepost archandělská;
a tak stopujeme-li je svědomitě, uvidíme, že nevyvracejí závěr. Sledujeme-li rodokmen velkých, smrtelných strastí, dospějeme nakonec k jejich odvěkému božskému původu, proto itváří v tvář každému slunci, které suší seno, i okrouhlému podletnímu úplňku, který
zvučí jako cimbál, musíme připustit, že bohové sami nejsou vždy
veselí. Nesmazatelné, smutné mateřské znamení na čele člověka je
jenom pečeť strasti původců.
Bezděčně jsme tu prozradili jedno tajemství, které snad mělo být
mnohem vhodněji odhaleno dříve. Při mnoha jiných zvláštnostech
Achabových zůstávalo vždy pro mnohé tajemstvím, proč se po jistou
dobu před vyplutím i po vyplutí Pequody skrýval v ústraní nepřístupně jako dalajlama a v té době mlčení hledal útočiště, abychom
tak řekli, v mramorovém senátě smrti. Vysvětlení kapitána Pelega
se nezdálo nijak dostatečné, ač ovšem, pokud šlo o hlubiny Achabovy duše, každé vysvětlování přinášelo více významné temnoty než
osvětlujícího jasu. Ale nakonec všechno vyšlo najevo, nebo aspoň
tato jedna okolnost. Na dně dočasného odloučení byl jeho hrozný
úraz. A nejen to; ale pro úzký, stále řidnoucí kruh přátel na pevnině, kteří měli z nějakého důvodu tu výsadu, že se k němu směli
přiblížit, pro tento bojácný kruh byla zmíněná již nehoda  kterou
Achab v své chmurné náladě nevysvětlil  plna hrůzy, dotýkající
se bezmála oblasti duchů a nářků. Z vřelé náklonnosti k němu se
proto všichni smluvili, že tu věc před ostatními utají, pokud to bude
v jejich moci, a tak se stalo, že teprve po delší době se to začalo
proslýchat na palubě Pequody.
Ale ať už je tomu jakkoli; ať už neviditelný, nejasný synod ve
vzduchu nebo mstivá knížata a vládcové ohně mají nebo nemají co
dělat s pozemským Achabem, přece Achab, když to s jeho nohou
takto vypadalo, podnikl praktické kroky  zavolal tesaře.
Když se před ním onen řemeslník objevil, požádal ho, aby mu
bez prodlení zhotovil novou nohu, a důstojníkům nařídil, aby tesaři vydali všechny sloupky a trámce z vorvaní čelisti, které se
 511 
nahromadily za plavby, aby si tesař mohl pečlivě vybrat materiál
nejpevnější, nejčistšího zrna. Potom dostal tesař rozkaz, aby nohu
dohotovil ještě téže noci a opatřil ji vším potřebným, nepoužívaje
součástek z nohy nespolehlivé. Dále bylo nařízeno vytáhnout lodní
kovadlinu, která dočasně zahálela ve skladišti, a aby se věc uspíšila,
dostal kovář rozkaz, aby ihned ukoval železné součástky, kterých
bude zapotřebí.
 512 
CVII.
TESAŘ
Usaďte se jako sultán mezi měsíce Saturnovy a podívejte se jen na
člověka naprosto osamoceného, na pojem člověka; připadá vám
jako zázrak, jako cosi velkolepého a strastného. Ale podívejte se
z téhož hlediska na lidstvo vcelku, a bude se vám z větší části zdát
stádem zbytečných duplikátů současných i dědičných. Tesař na
Pequodě nebyl duplikátem, třebaže byl nejskromnější, a zdaleka
nepředstavoval vznešenou lidskou odloučenost, a proto přichází
osobně na toto jeviště.
Jako všichni lodní tesaři, sloužící na moři, a zejména ti, kteří patří
k lodím velrybářským, byl do jisté míry prakticky zběhlý a pohotový
v četných řemeslech a zaměstnáních spřízněných s jeho řemeslem;
tesařství je totiž starodávný, rozvětvený kmen všech četných řemesel, která mají více nebo méně co dělat se dřevem. Ale kromě toho,
že se na něho vztahuje všeobecná poznámka, vyslovená výše, byl
tesař na Pequodě neobyčejně zručný v oněch tisícerých mechanických úkonech bezejmenných, potřebných v naléhavých případech,
které se znovu a znovu vyskytují na velké lodi za tříleté nebo čtyřleté plavby v necivilizovaných a dalekých mořích. Nezmiňujeme-li
se ani o jeho pohotovém plnění běžných povinností, když opravoval
děravé čluny, prasklá ráhna, předělával tvar špatně formovaných
vesel, zasazoval očnice do paluby (tak se říká dřevěným prstencům
se žlábkovitým okrajem pro smyčku lana) nebo nové dřevěné hřeby
do bočních planěk a konal rozmanité jiné práce, které přímo příslušely jeho vlastnímu řemeslu, byl nadto ještě neobyčejně zručný
ve všemožných nesourodých pracích, užitečných i jen pro zábavu.
Jediným velkým jevištěm, kde sehrával všechny své měnlivé rozmanité role, byl jeho ponk se svěráky, dlouhý, hrubý, těžký ponk,
vybavený několika svěráky různé velikosti, železnými i dřevěnými.
Ponk byl stále pevně připoután k zadní stěně kotlů na palubě, jenom
ne v tu dobu, kdy měla loď po boku velrybu.
 513 
Někdo shledá, že hrot svorníku na ovíjení je příliš velký, aby se dal
snadno zasadit do připraveného otvoru. Tesař jej sevře do jednoho
ze svých stále pohotových svěráků a rychle jej opiluje. Zbloudilý
suchozemský pták s podivným peřím zabloudí na palubu a je lapen;
tesař pro něj udělá klec, jejíž čisté ostrouhané tyčky jsou z kostic
grónské velryby a příčné trámce z vorvaní slonoviny, klec ve tvaru
pagody. Veslař si vykloubí zápěstí: tesař připraví chladivou koupel.
Stubb zatoužil po tom, aby na lopatce všech jeho vesel byly namalovány červené hvězdy. Tesař zašroubuje každé veslo do velkého
dřevěného svěráku a symetricky namaluje souhvězdí. Některý námořník si vzpomene, že bude nosit náušnice ze žraločí kosti: tesař
mu propíchne ušní lalůčky. Jiný má bolení zubů: tesař vezme kleště,
plácne jednou rukou na ponk a požádá pacienta, aby si sedl. Když
sebou ubožák při provádění operace neovladatelně škube, obrátí se
tesař k dřevěnému svěráku, zatočí klikou a vybídne pacienta, aby si
do něho dal sevřít čelist, chce-li, aby mu zub vytrhl.
Tak byl náš tesař veskrze pohotový a zároveň lhostejný a bez úcty
ke všemu. Zuby považoval za kousky bílé kosti; hlavy pokládal jen
za horní kladky; muže samé měl klidně za vratidla. Zdálo by se, že
k těm rozmanitým pracím, prováděným zručně a svědomitě, je třeba
zvláštní živé inteligence. Nebylo tomu docela tak. Onen muž nebyl
totiž ničím nápadnější než právě jakousi neosobní tupostí  říkám
neosobní, poněvadž se tak hodila do okolní spousty věcí, že se zdála
součástí tuposti všeobecné, kterou lze pozorovat v celém viditelném
světě a která  i když v nesčíslných podobách je neúnavně činná 
přece je věčně klidná a nevšimne si vás, i kdybyste kopali základy
pro katedrály. Ale tato skoro hrůzná tupost se v něm spojovala, jak
se zdálo, také s naprostou bezcitností  a přece ji občas podivínsky okořenil starý, kulhavý předpotopní sípavý humor, který byl
tu a tam prošpikován plesnivým vtipem: takovým, který mohl být
dobrý pro ukrácení chvíle půlnočním hlídkám na vousaté přední
palubě Noemovy archy. Snad proto, že starý tesař byl po celý živo na
cestách, nemohl obrůst mechem, když se neustále potloukal z místa
na místo; a co víc, tím se dokonce zbavil všech vnějších přílepků,
 514 
které na sobě snad původně měl. Byl holým abstraktem, nedílným
celkem; nekompromisní jako novorozeně; žil bez jakéhokoli předem uváženého vztahu k vezdejšímu nebo příštímu světu. Dalo se
bezmála říci, že tato zvláštní nekompromisnost u něho zahrnuje i jakousi nechápavost, neboť se zdálo, že při svých četných řemeslech
nepracuje ani tak rozumem nebo pudem, ani prostě proto, že byl
k tomu vychován, ani žádnou více méně stejnoměrnou směsí toho
všeho  nýbrž jen a jen jakýmsi hluchoněmým postupem, samovolným a přesným. Byl pouhým vykonavatelem a jeho mozek, měl-li
kdy jaký, jistě se mu dávno pozvolna vstřebal do svalů v prstech.
Podobal se nemyslivým, ale přesto velmi užitečným sheffieldským
nožům, multum in parvo, které na pohled vypadají jako obyčejné,
jen trochu zbytnělé kapesní nože, ale obsahují nejenom želízka různých velikostí, nýbrž také šroubovák, vývrtku, pinzetu, šídlo, pero,
pravítko, pilníček na nehty a vrták. Proto když chtěli nadřízení něco
zašroubovat, použili tesaře za šroubovák, a šroub pevně seděl; když
potřebovali pinzetu, mohli jej vzít za nohy, a už tu byla.
Ale jak jsme již dříve naznačili, tento otvírací a sklápěcí tesař-
-všeuměl byl konec konců něco víc než pouhý strojový automat.
Když už mu chyběla obvyklá duše, měl v sobě cosi, co ji jaksi proti
všem pravidlům nahrazovalo. Co to bylo, zda rtuť či několik kapek
silice čpavkové, nedá se říci, ale bylo to v něm a žilo to v něm již asi
šedesát let. A tato jeho nevysvětlitelná, důmyslná životní podstata  ta ho právě nutila, aby větší část života mluvil sám k sobě, ale
jako nemyslivé kolo, které hučením také mluví samo k sobě. Nebo
ještě lépe: jeho tělo bylo strážní budkou a tento samomluvec v ní
měl stráž a ustavičně mluvil, aby neusnul.
 515 
CVIII.
ACHAB A TESAŘ
PALUBA — PRVNÍ NOČNÍ HLÍDKA
[Tesař stojí u svěráku a při světle dvou svítilen horlivě piluje kostěný
sloupek pro nohu, pevně sevřený ve svěráku. Na stole se povaluji pláty
kosti, kožené řemeny, vycpávky, šrouby a nejrozmanitější nástroje.
Vpředu je vidět rudý plamen výhně u kovadliny, kde pracuje kovář.]
Čert aby vzal ten pilník a tu kost! Co má být měkké, je tvrdé, a co
má být tvrdé, je měkké. Tak to máme, když chceme pilovat staré
čelisti a holenní kosti. Zkusíme jinou. Ba, teď to jde líp (kýchne).
Hrome, ten prach z kostí je (kýchne)  vždyť je (kýchne)  ba, to je
(kýchne)  na mou duši, nepustí mě to k slovu! To má na stará kolena
člověk za to, že pracuje s mrtvým dřevem. Řežte živý strom, a nedělá
se vám přitom tenhle prach; uřezávejte živou kost, a nebudete ho
mít (kýchne). Dělej, dělej, ty starý Moure, hoď sebou, ať už mám
ten kroužek a šroubek k přezce; hned je budu potřebovat. Ještě
štěstí (kýchne), že nemusím dělat kolenní kloub. To by byla pěkná
páračka! Ale obyčejnou holenní kost  to nic není, to jako bych dělal
chmelové tyčky. Jen bych to rád pěkně uhladil, čas, jen čas! Kdybych
jen měl čas, dovedl bych mu udělat takovou krásnou nohu (kýchne),
nejkrásnější, jaká kdy jen vysekla poklonu dámě v salonu. Ty jelení
a telecí nohy, které jsem viděl ve výkladních skříních, ty by se s ní nedaly ani srovnávat. Ty vlhnou, ano, a dostanou revmatismus a musí
je kurýrovat (kýchne) mazáním a koupáním stejně jako živé nohy.
Tak; ale než ji odříznu, musím si zavolat starého velkého Mogula
a podívat se, bude-li ta délka správná  zdá se mi, že bude naopak
moc krátká. Aha, to je jeho chůze, mám štěstí, jde sem  nebo je to
někdo jiný, to je jisté.
ACHAB (blíží se):
(Při následující scéně tesař dále občas kýchá.)
 516 
Tak co, výrobce lidí!
Právě včas, pane. Dovolí-li kapitán, poznačím si teď délku. Dovolte, vezmu vám míru, pane.
Dát si vzít míru na nohu! Dobře. Nu, není to poprvé. Jen do toho!
Tak; drž na tom prst. Ale máš to tu silný svěrák, tesaři! Nech mě
jednou ozkusit jeho stisk! Tak, tak. Trochu to štípe.
Ach, pane, rozmačká to kosti  pozor, pozor!
Žádné strachy; mám rád poctivé sevření. Rád cítím v tomto kluzkém světě něco, co dovede držet, člověče! Co to dělá tamhleten Prometheus?  totiž kovář  co to dělá?
Musí teď ukovat šroubek k přezce, pane.
Správně. Doplňujete se. On vyrobí svaly. Jak strašně do ruda rozdmychává oheň!
Ano, pane; na takovouhle jemnou práci potřebuje bílý žár.
Hm. To tedy potřebuje. Nyní mi připadá velmi významné, že ten
starý Řek Prometheus, který prý vyráběl lidi, byl kovářem a vdechoval do nich život ohněm. Vždyť čemu dá život oheň, to musí také
právem ohni patřit  jako třeba peklo. Jak ty saze létají! To jsou asi
zbytky toho, z čeho ten Řek udělal Afričany. Tesaři, až bude hotov
s tou přezkou, řekni mu, ať ukuje z oceli pár lidských lopatek. Na
palubě je podomní obchodník s rancem, který ho tlačí.
Jak, pane?
Počkej! Když už se tím náš Promtheus zabývá, objednám si úplného člověka podle žádoucího vzoru. Především  vysokého padesát
stop na boso; potom aby měl hruď modelovanou podle tunelu pod
Temží; potom nohy, které by měly kořeny, aby setrvaly na jednom
místě. Paže  tři stopy kolem zápěstí; srdce vůbec žádné, čelo mosazné a asi čtvrt akru výborného mozku. Počkejme  mám si objednat oči, které by viděly ven? Ne, ale nahoru do hlavy mu dejte světlík,
aby byl osvětlen zevnitř. Tak, vezmi tu objednávku a jdi.
O čem to vlastně mluví a ke komu mluví, to bych rád věděl? Mám
tady stát dál? (Stranou.)
To je bídná architektura, vytvořit slepý chrám; tady jeden je. Ne,
ne, ne; musím mít lucernu.
 517 
Ho, ho! Takovouhle, ano? Jsou tady dvě, pane. Jedna mi stačí.
Proč mi strkáš tu zlodějskou svítilnu do obličeje, člověče? Světlo
vržené do očí je horší než namířená pistole.
Myslil jsem, pane, že jste mluvil k tesaři.
Tesaři? Ach, to je  ale ne  to je velmi pěkné a řekl bych neobyčejně čestné zaměstnání, tesaři  nebo bys raději pracoval v hlíně?
Jak, pane?  V hlíně? V hlíně, pane? To je bláto. Hlínu necháváme
nádeníkům, pane.
Ten chlapík je bezbožný! Proč pořád tak kýcháš?
Ta kost je samý prach, pane.
Tak si z toho vezmi ponaučení! Aaž budeš mrtev, nikdy se nedávej
pohřbít živým lidem pod nos.
Pane?  ach! och!  taky si myslím  ano  ach, jemine!
Podívej se, tesaři, jistě se považuješ za řemeslníka opravdu dobrého a dovedného, co? Nuže, bude tedy dobrým vysvědčením pro
tvou práci, když po nasazení tvé nohy budu přesto cítit, jako kdybych měl v tom místě jinou nohu  to jest, tesaři, svou starou ztracenou nohu; tu z masa a krve myslím. Nemůžeš zaplašit tu starou
lidskou slabost?
Opravdu, pane, teď už začínám trochu rozumět. Ano, o tomhle
jsem slyšel něco podivného, pane; lidé, kteří přišli o nohu, nikdy prý
docela neztratí pocit, že tu svou starou podpěru mají, ba někdy je
dokonce i svrbí! Smím-li se poníženě optat, pane, je to opravdu tak?
Je to tak, člověče. Podívej se, postav svou živou nohu sem na to
místo, kde byla moje. Tak, teď tu zrak vidí jednu nohu, ale duše
rozezná dvě. Tam, kde ty cítíš proudění života, tam, přesně tam,
navlas tam je cítím i já. To je hádanka, co?
Řekl bych tomu poníženě hlavolam, pane.
Nemluv o tom. Jak můžeš vědět, že nějaká celá, žijící, myslící
věc snad neviditelně a neprostupně nestojí tam, kde právě stojíš
ty? Ano, nestojí tam, ačkoli jsi tam ty? Cožpak se v svých nejosamělejších chvílích nebojíš naslouchačů? Počkej, nemluv! A jestliže
já dosud cítím palčivou bolest v své rozdrcené noze, ačkoli je už
 518 
tak dávno zničena, nuže, proč bys nemohl ty, tesaři, cítit plamenná
muka pekel navždy i bez těla? Co?
Dobrý Bože! Opravdu, pane, jestli je to tak, musím znovu počítat.
Doufám, že jsem si nevzal malou míru, pane.
Podívej se, hlupáci nemají nic předpokládat. Za jak dlouho budeš
s nohou hotov?
Snad za hodinu, pane.
Tedy ji slátej a přines mi ji. (Obrátí se k odchodu.) Ach, živote!
Zde jsem, hrdý jako řecký bůh, a přece jsem dlužníkem tohoto zabedněnce, když mi dělá kost, na které budu stát! Prokleto buď toto
vzájemné lidské dlužnictví, které neodhodí účetní knihy! Chtěl bych
být volný jako vzduch, ale jsem zaznamenán do knih celého světa.
Jsem tak bohat, že bych si mohl přihazovat s nejbohatšími praetoriány při dražbě římské říše (které patřil celý svět), a přesto jsem
dlužen za maso v jazyku, kterým se chvástám. Nebesa! Opatřím si
tyglík, vhupnu do něho a rozpustím se v něm na malý, zhuštěný
obratel. Tak.
TESAŘ (vrátil se k práci):
No, ba, ba! Stubb ho zná ze všech nejlíp a Stubb vždycky říká,
že je podivín. Neříká nic než to jedno slůvko  podivín; a to stačí.
Je to podivín, říká Stubb; je to podivín  podivín, podivín; a pořád
to vtlouká do pana Starbucka  podivín  pane  podivín, velký
podivín! A tady je jeho noha. Ano, když tak o tom přemýšlím, tady
je jeho spoluspáč. Má místo ženy kus velrybí čelisti! A tohle je jeho
noha, bude na ní stát. Co to bylo o té jedné noze, že stojí na třech
místech a všechna tři místa že stojí v jednom pekle  jak to vlastně
bylo? Ach, nedivím se, že se na mne díval tak opovržlivě! Mívám prý
někdy divné nápady, ale to jen tak náhodou. Ostatně, takový skrčený, malý staroch jako já by se nikdy neměl odvažovat na hlubokou
vodu s velkými kapitány, vytáhlými jako volavky. Voda tě tuze rychle
zašimrá pod bradou, a hned je tu náramné volání po záchranných
člunech. A tady je ta volavčí noha! Dlouhá a tenká, opravdu! No,
většině lidí vydrží jeden pár nohou celý život, a to jistě jen proto, že
jich používají milosrdně, jako útlocitná stará dáma používá svých
 519 
tlustých, starých kočárových koní. Ale Achab, ó, to je bezohledný
kočí. Podívejme se, jednu nohu uhnal k smrti a druhou strhal, že má
nadosmrti špánek, a teď spotřebuje kostěných noh na sáhy. Haló, ty
tam, Moure, pospěš si s těmi šroubky a dělej, ať to skončíme, než ten
anděl vzkříšení začne vytrubovat a svolávat polnicí všechny nohy,
pravé i umělé, jako obcházejí pivovarští a sbírají staré sudy od piva,
aby je mohli znova naplnit. To je ale noha! Vypadá jako skutečná
živá noha, opilovaná až na kost; na téhle bude zítra stát a bude na ní
měřit výšku slunce. Ouha! Div jsem nezapomněl na malou oválnou
destičku z hlazené slonoviny, na které sumíruje zeměpisné šířky.
Tak, tak; dláto, pilník a ještě skelný papír!
 520 
CIX.
ACHAB A STARBUCK V KAJUTĚ
Nazítří zrána čerpali jako obvykle vodu z lodi; a hle! s vodou vycházelo nemalé množství oleje. Sudy dole měly asi ošklivou trhlinu. Vzbudilo to mnoho obav; Starbuck sešel do kajuty, hlásit tuto
nepříjemnou zprávu.21 Pequod, plující od jihozápadu, blížila se nyní
k Tajvanu a k ostrovům Batanes, mezi kterými leží tropická brána z vod čínských do Tichého oceánu. Starbuck tedy našel Achaba
nad rozvinutou celkovou mapou východních souostroví a ještě nad
jinou, představující dlouhá východní pobřeží japonských ostrovů 
Nipponu, Matsmai a Šikoku. Sněhobílou novou nohu ze slonoviny
měl opřenu o přišroubovanou nohu stolu a v ruce držel dlouhý nůž,
zahnutý jako zahradnická žabka. Podivuhodný stařec, obrácen zády
ke dveřím, vraštil čelo a znovu sledoval své staré plavby.
„Kdo je tu?“ zvolal, když uslyšel kroky u dveří, ale neobrátil se.
„Na palubu! Zmiz!“
„Kapitán Achab se mýlí, to jsem já. Olej ve skladišti uniká, pane.
Musíme zavěsit menší kladkostroje a náklad přerovnat.“
„Zavěsit kladkostroje a přerovnat? Teď, když se blížíme k Japonsku? Zastavit tady na týden a hrát si s hromadou starých obručí?“
„Buď to uděláme, pane, nebo ztratíme za den víc oleje, než můžeme získat za celý rok. Když jsme za něčím urazili dvacet tisíc mil,
abychom to dostali, stojí nám to za záchranu, pane.“
„Ano, ano, jen dostaneme-li to.“
„Mluvil jsem o oleji ve skladišti, pane.“
21  U lodí lovících vorvaně, které mají větší množství oleje na palubě, je pravidelnou povinností dvakrát týdně zavést hadici do skladiště a pokropit sudy
mořskou vodou, která je potom v různých intervalech odčerpávána lodními
pumpami. Tak se námořníci snaží udržet sudy vlhké a nepropustné. Když se
změní složení odčerpávané vody, námořníci snadno poznají každé vážnější unikání drahocenného nákladu.
 521 
„Ale já o něm vůbec nemluvil, ani na něj nemyslil! Zmiz! Ať teče!
Já jsem také samá trhlina. Ano, trhlina na trhlině! Nejenom plný tekoucích sudů, ale tyto tekoucí sudy jsou v tekoucí lodi. A to je horší
stav nežli stav Pequody, člověče. A přece nezastavuji, abych ucpával
svou trhlinu, neboť kdo ji může najít v plně naloženém skladišti?
Nebo i když ji nalezne, jak může doufat, že ji ucpe za skučící bouře
tohoto života? Starbucku, nedám zvednout malé kladkostroje.“
„Co tomu řeknou majitelé, pane?“
„Ať si majitelé stojí na nantucketském břehu a snaží se překřičet
tajfuny! Co je Achabovi do toho? Majitelé, majitelé! Věčně mi meleš,
Starbucku, o těch mizerných majitelích, jako kdyby majitelé byli
mým svědomím. Ale podívej se, jediným opravdovým majitelem
čehokoli je velitel. A pamatuj si, mé svědomí je v kýlu této lodi.  Na
palubu!“
„Kapitáne Achabe,“ pravil rudnoucí důstojník, pokročiv dále do
kajuty, s odvahou tak obzvlášť uctivou a obezřelou, že se zdálo, jako
by se nejen všemožně vystříhal projevit ji navenek, ale jako by zároveň uvnitř sám sobě ani zpola nedůvěřoval. „Lepší člověk než já
by u tebe asi snadno přehlédl, co by ho rázem pobouřilo, kdyby šlo
o muže mladšího. Ano, a o šťastnějšího, kapitáne Achabe!“
„U všech ďáblů! Ty se opovažuješ přemýšlet o mně kriticky? Na
palubu!“
„Ne, pane, ještě ne! Žádám tě o to. A odvažuji se, pane  být trpělivý! Což si neporozumíme lépe než dosud, kapitáne Achabe?“
Achab strhl z věšáku nabitou pušku (která je součástí kajutního
zařízení u většiny lodí plujících do jižních moří), a namířiv ji na
Starbucka, zvolal: „Je jediný Bůh, který je pánem na zemi, a jediný
kapitán, který je pánem na Pequodě!  Na palubu!“
Podle důstojníkových planoucích očí a rozpálených tváří byste
se byli na chvíli skoro domnívali, že opravdu již dostal oheň z namířené hlavně. Ale ovládl své rozechvění, vykročil skoro klidně,
a když opouštěl kajutu, zastavil se na okamžik a řekl: „Použils proti
mně násilí, ale neurazils mě, pane. Proto tě nevaruji, aby ses měl na
 522 
pozoru před Starbuckem  jen by ses smál; ale ať se má Achab na
pozoru před Achabem! Měj se na pozoru sám před sebou, starče!“
„Nabývá odvahy, ale přece jen poslouchá; to je nejostražitější odvaha!“ zamumlal Achab, když Starbuck odešel. „Co to řekl  Achabe,
měj se na pozoru před Achabem  na tom něco je!“ Potom, používaje
bezděčně muškety za hůl, přecházel s tvrdým výrazem po malé kajutě. Zachmuřené čelo Achabovo se brzy vyjasnilo; kapitán zavěsil
zbraň na věšák a odebral se na palubu.
„Jsi přece jen příliš dobrý chlapík, Starbucku,“ řekl tlumeně důstojníkovi a potom zvýšeným hlasem povelel posádce: „Stáhněte
nadkošové plachty a skasejte košovky, vpředu i vzadu; zatáhněte
hlavní ráhno, vytáhněte malé kladkostroje a vnikněte do hlavního
skladiště!“
Bylo by asi marné dohadovat se, proč tak Achab jednal, jako by
respektoval Starbucka. Mohl to být záblesk čestnosti nebo pouhá
opatrná diplomacie, jež za těchto okolností naprosto zakazovala
nejmenší náznak otevřené, třebas jen přechodné nespokojenosti
u nejdůležitějšího důstojníka na lodi. Malé kladkostroje byly tedy
vytaženy.
 523 
CX.
KVÍKVEG V RAKVI
Při prohlídce shledali, že sudy naposled uložené do skladiště jsou
zcela neporušené a že trhlina je tedy někde dál. Počasí bylo klidné, a proto pronikali hlouběji a hlouběji, rušili spánek ohromných
spodních vrstev a z půlnočního temna vytahovali na denní světlo
obrovské krtky. Šlo se tak hluboko a nejspodnější sudy byly na pohled tak starobylé, zrezavělé a nevzhledné, že jste každou chvíli
čekali, brzo-li se objeví jako základní kámen nějaká plesnivá truhla
s mincemi kapitána Noema a s výtisky plakátů, marně varujících
zaslepený starý svět před potopou. Káď za kádí byla vytahována,
s vodou, chlebem a hovězím masem, i svazky dužin a železných obručí, až konečně byla paluba tak zaplněna, že se po ní dalo sotva chodit; vyprázdněný lodní trup duněl pod nohama ozvěnou, jako byste
kráčeli nad prázdnými katakombami, a pohyboval se a válel v moři
jako demižon naplněný vzduchem. Loď byla nahoře přetížena, jako
když student s prázdným žaludkem nosí v hlavě celého Aristotela.
Štěstí bylo, že nás v těch dnech nenavštívily žádné tajfuny.
Tehdy se stalo, že mého ubohého pohanského společníka a oddaného důvěrného přítele Kvíkvega zachvátila horečka, která ho
přibližovala k věčnému konci.
Abyste věděli, ve velrybářském řemesle jsou sinekury neznámy;
hodnost a nebezpečí jdou ruku v ruce. Čím víc se přibližujete k hodnosti kapitána, čím výše stoupáte, tím těžší máte dřinu. Tak i chudák
Kvíkveg musel jako harpunář nejen čelit tváří v tvář zuřivosti žijící
velryby, ale také  jak jsme už jinde viděli  jezdit na hřbetě mrtvé
velryby ve vzbouřeném moři a konečně sestoupit do temnot skladiště a celý den se těžce lopotit v tomto podzemním vězení, rázně
tahat nejneskladnější sudy a dbát o to, aby byly dobře urovnány.
Zkrátka, harpunáři zastávají mezi velrybáři lodníky z podpalubí.
Chudák Kvíkveg! Když byla loď asi do poloviny vykuchána, byli
byste se měli nahnout nad otvor apodívat se dolů na toho tetovaného
 524 
divocha, jak vysvlečen až do vlněných podvlékaček leze uprostřed
vlhka a slizu jako zelená skvrnitá ještěrka na dně studny. A ukázalo
se, že to pro chudáka divocha byla opravdu studně nebo lednice.
Ačkoli to vypadá divně, protože se tam divoch horce potil, přece se
strašně nachladil, nachlazení přešlo v horečku a po několika dnech
utrpení Kvíkveg ležel ve visutém lůžku, nemaje daleko k samému
prahu smrti. Tolik chřadl a chřadl v několika nekonečných dnech,
až se zdálo, že z něho zbyla jen kostra a tetování. Jak scházel a lícní
kosti mu špičatěly, jeho oči jako by se stále zvětšovaly a nabývaly
zvláštního měkkého lesku a pohlížely na vás přes tu chorobu mírně, ale hluboce  podivuhodné to svědectví o tom nesmrtelném
zdraví, které v něm nemohlo ani zemřít, ani zeslábnout. A jako se
kruhy na vodě zvětšují, když slábnou, tak se zdálo, že se jeho oči
rozšiřují a rozšiřují jako kruhy věčnosti. Nevýslovná hrůza se mne
zmocňovala, když jsem seděl u lůžka chřadnoucího divocha a pozoroval v jeho tváři věci tak podivné, jaké snad neviděli ani ti, kdo
byli svědky umírání Zoroastrova. Neboť to, co je v člověku opravdu
podivuhodné a hrozné, to ještě nikdo nevyslovil ani nenapsal. Ablíží-li se smrt, před níž jsme si všichni rovni, ta poznamená každého
stejně posledním zjevením, které by mohl výstižně sdělit pouze
spisovatel vstalý z mrtvých. A tedy ani žádný umírající Chaldejec
nebo Řek  řekněme to ještě jednou  neměl vyšších a posvátnějších
myšlenek, než byly ty, jejichž mystické stíny se přede mnou plížily
po tváři chudáka Kvíkvega, když klidně ležel v kývajícím se visutém
lůžku a moře jako by ho něžně ukolébávalo k jeho poslednímu odpočinku a neviditelný příliv oceánu ho vyzvedal výš a výše k nebi
jemu předurčenému.
Všichni členové posádky ho měli za ztraceného, a co si o svém
stavu myslil Kvíkveg sám, to se velmi jasně ukázalo, když požádal
o zvláštní laskavost. Zavolal si kohosi za šeré ranní hlídky, když se
začínalo právě rozednívat, vzal ho za ruku a řekl, že v Nantucketu
náhodou spatřil malou kánoi z tmavého dřeva, které mu připomínalo krásné dřevo z jeho rodného ostrova, a na svůj dotaz se dověděl, že všechny velrybáře, kteří zemřeli v Nantucketu, uložili do
 525 
takových tmavých kánoí. Představa, že by byl takto pohřben, prý
se mu velmi zalíbila, poněvadž se to podobalo obyčejům jeho plemene, podle nichž bývá mrtvý bojovník nabalzamován, položen do
své kánoe a tak puštěn na vodu, aby plul k hvězdnému souostroví.
Jeho krajané totiž nejen věří, že hvězdy jsou ostrovy, ale věří také,
že jejich vlastní mírná, nekonečná moře splývají  kdesi daleko za
všemi viditelnými obzory  s modrými nebesy a tak vytvářejí bílé
peřeje Mléčné dráhy. Dodal, že mu jde mráz po těle při pomyšlení,
že by ho měli pohřbít podle obvyklého námořnického zvyku v jeho
visutém lůžku a vrhnout jako něco odporného napospas dravým
žralokům. Ne, přeje si kánoi podobnou těm v Nantucketu a jemu
jako velrybáři tím milejší, že taková kánoe-rakev podobně jako velrybářský člun nemá kýl, i když to snižuje její řiditelnost a zaviňuje
nejednu odchylku cestou k temné věčnosti.
Když se na zádi dověděli o této zvláštní okolnosti, bylo tesaři
ihned nařízeno, aby splnil Kvíkvegovo přání, ať je jakékoli. Na lodi
bylo trochu onoho pohanského, jako rakev zbarveného starého dřeva, které nařezali za dlouhé předchozí plavby v panenských hájích
na ostrovech Lakadivských. Z těchto tmavých prken měl tesař zhotovit rakev. Sotva zvěděl o rozkazu, sebral míru a lhostejně a pohotově, jak to měl v povaze, odebral se ihned k mužstvu na přídi a velmi
přesně poměřil Kvíkvega, důkladně označuje křídou na Kvíkvegově
těle místa, kde nastavoval míru.
„Ach, chudák, už tedy musí umřít,“ vyhrkl námořník z Long Islandu.
Když se tesař vrátil k svému ponku, přenesl si na něj  pro pohodlí a celkový přehled  přesnou délku budoucí rakve; aby se mu
nesmazala, udělal na obou koncích zářezy. Potom si připravil prkna
a nástroje a dal se do práce.
Když tesař zatloukl poslední hřebík a víko řádně ohladil a upravil, aby přiléhalo, hodil si rakev lehce na rameno a šel se zeptat na
přední palubu, jestli už ji budou potřebovat.
Kvíkveg zaslechl rozhořčené, ale zpola žertovné výkřiky, jimiž
mužstvo na palubě odhánělo rakev, a k obecnému úžasu nařídil,
 526 
aby mu rakev okamžitě přinesli. Ani to mu neodepřeli, vědouce,
že ze všech smrtelníků jsou umírající lidé největšími tyrany; a poněvadž nás brzy nebudou již vůbec obtěžovat, je věru nejlépe těm
chudákům vyhovět.
Kvíkveg se nahnul přes okraj visutého lůžka a dlouho si rakev pozorně prohlížel. Potom požádal o svou harpunu, dal z ní vytáhnout
dřevěnou násadu a uložit její ocelovou část do rakve i s jedním pádlem ze člunu. Na jeho přání do ní také nakladli po stranách suchary,
láhev s pitnou vodou postavili do hlav a malý sáček dřevité hlíny,
seškrabané ve skladišti, dali do nohou. A když mu ještě kus plachty
svinuli za polštář, požádal Kvíkveg, aby ho přenesli do jeho poslední
postele, že si ji vyzkouší, jak a zda vůbec je pohodlná. Ležel nehnutě
několik minut a potom někomu řekl, aby šel k jeho vaku a přinesl
odtud malého bůžka Joja. Potom zkřížil ruce na prsou, Joja mezi
nimi, a požádal, aby ho přiklopili víkem (říkal mu poklop). Vrchní
díl se tedy otočil na kožených závěsech aKvíkveg ležel v rakvi skoro
celý zakryt, až na spokojený obličej. „Rarmai“ (to bude dobré; to je
snadné), zašeptal konečně a dal znamení, aby ho přenesli zpátky
do visutého lůžka.
Nežli to udělali, přiblížil se Pip, jenž se po celou tu dobu lstivě
schovával v zákoutí, přistoupil až ke Kvíkvegovi a s tichým štkaním
ho vzal za ruku; v druhé ruce měl tamburínu.
„Ubohý poutníku, cožpak nikdy neskončíš všecko to únavné putování? Kam pluješ teď? Zanesou-li tě však proudy k milým Antillám,
kde břeh bičují jen lekníny, vyřídíš mi tam malý vzkaz? Vyhledej
nějakého Pipa, který je už dlouho nezvěstný. Myslím, že je na těch
dalekých Antillách. Najdeš-li ho, potěš ho, jistě je velmi smutný.
Podívej se, zapomněl si tady tamburínu  našel jsem ji. Bum a bim,
bim bim! Jen zemři, Kvíkvegu, a já ti zahraji pochod umírajících.“
„Slyšel jsem,“ zamumlal Starbuck, dívaje se dolů otvorem v palubě, „že lidé naprosto nevzdělaní mluvívají v prudkých horečkách
starodávnými jazyky. A když toto tajemství zkoumáme, vždycky
prý vyjde najevo, že v dětství zcela zapomenutém opravdu slýchali
mluvit těmito starodávnými jazyky velké učence. Tak nám chudák
 527 
Pip podivnou líbezností svého šílenství přináší, jak vroucně věřím,
nebeské potvrzení o všech našich nebeských domovech. Kde se
tomu mohl naučit než právě tam?  Slyšme! Už zase mluví, ale teď
mnohem divočeji!“
„Postavte se do dvojstupů! Udělejme z něho generála! Hola, kde
je jeho harpuna? Položte ji tady napříč!  Bum a bim, bim a bim!
Hurá! Kdyby mu teď usedl na hlavu statečný kohout a zakokrhal! 
Kvíkveg umírá statečně!  Pamatujte si to, Kvíkveg umírá statečně!
Dobře si toho všimněte; Kvíkveg umírá statečně, říkám, statečně,
statečně, statečně! Ale ubožák malý Pip, ten zemřel jako zbabělec;
celý se třásl strachy. Hr na Pipa! Poslyšte, najdete-li Pipa, řekněte
všem na Antillách, že zběhl; je to zbabělec, zbabělec, zbabělec! Řekněte jim, že vyskočil z velrybářského člunu. Nikdy bych nebřinkal
na tamburínu na počest ubožáka Pipa a nikdy bych ho nezdravil
jako generála, kdyby tady ještě jednou umíral. Ne, ne! Hanba všem
zbabělcům  hanba jim! Ať se utopí jako Pip, který vyskočil z velrybářského člunu! Hanba, hanba!“
Po celou tu dobu ležel Kvíkveg se zavřenýma očima, jako by snil.
Pipa odvedli a nemocného uložili opět do visutého lůžka.
Ale když už zřejmě dokončil všechny přípravy na smrt a když se
ukázalo, že se mu rakev dobře hodí, Kvíkveg se náhle zotavil. Brzy se
zdálo, že tesařovy truhly již nebude třeba; když nad tím někteří projevovali radostné překvapení, řekl Kvíkveg o příčině svého náhlého
uzdravení v podstatě asi toto: Vkritické chvíli si právě vzpomněl, že
má na pevnině malou povinnost, kterou zanedbal, a proto si to, jak
tvrdil, s umíráním rozmyslil: nemohl ještě zemřít. Ptali se ho, zdali
žít nebo zemřít je věc jeho vlastní svrchované vůle a přání. Zajisté,
odpověděl. Zkrátka, podle Kvíkvegova názoru, umíní-li si člověk, že
bude žít, nemůže ho zabít pouhá nemoc  leda snad velryba, bouře
nebo podobný divoký ničitel, neovladatelný a nerozumný.
Mezi divochem a civilizovaným člověkem je pozoruhodný rozdíl.
Civilizovaný člověk se musí obyčejně po nemoci zotavovat šest
měsíců, kdežto nemocný divoch je opět zpola zdráv skoro za den.
Tak můj Kvíkveg velmi rychle nabýval sil; seděl na rumpálu po něko-
 528 
lik dní nečinně (s velkou chutí však jedl), až konečně náhle vyskočil,
rozkročil se a rozpřáhl paže, protáhl se notně, zívl si trochu a potom
vyskočil na příď svého zavěšeného člunu, a mávaje harpunou prohlásil, že je připraven k boji.
Z fantastického rozmaru si teď udělal z rakve námořnickou truhlu, a vyprázdniv plátěný vak se šaty, pěkně si je do ní složil. Mnohou
volnou hodinu strávil tím, že na víko vyřezával různé groteskní figury a kresby, a zdálo se, že se přitom snaží neuměle napodobovat
některé spletité vytetované obrazce na svém těle. Toto tetování bylo
prací zesnulého proroka a věštce z jeho ostrova, který hieroglyfickými značkami vypsal na jeho kůži úplnou teorii nebes a země
a tajemné pojednání o umění, jak dosáhnout pravdy  takže Kvíkveg
byl v své vlastní osobě vlastně hádankou, kterou bylo třeba rozluštit.
Báječné dílo v jednom svazku. Ale jeho tajemství nedovedl přečíst
ani on sám, ačkoli pod nimi tlouklo jeho vlastní srdce. Oněm tajemstvím bylo proto souzeno, aby se nakonec rozpadla i s živým pergamenem, na kterém byla napsána, takže nebyla vůbec rozluštěna.
Právě tato myšlenka asi vedla Achaba k divokému výkřiku, když se
kteréhosi rána odvrátil od chudáka Kvíkvega, kterého si prohlížel:
„Ach, ďábelská muka bohů!“
 529 
CXI.
TICHÝ OCEÁN
Proklouzli jsme kolem ostrovů Batanských a vypluli konečně do
velkého Jižního moře, takže jsem mohl pozdravit svůj drahý Pacifik
nesčetnými díky  když ne za nic jiného, tedy aspoň za to, že nyní
se konečně splnilo dávné přání mého mládí a klidný oceán přede
mnou rozestřel na východ tisíc mil modři.
Jakési nepochopitelné, sladké tajemství leží na tomto moři, jehož něžně hrůzné oddychování jako by hovořilo o duši skryté pod
hladinou  podobně jako ono legendární vlnění efezského trávníku
nad pohřbeným svatým Janem Evangelistou. A je to tak v pořádku,
že nad mořskými pastvinami, široce zvlněnými vodními prériemi
a pohřebišti pro chudé všech čtyř pevnin se vlny neustále zvedají
a klesají v neustálém přílivu a odlivu; vždyť tady leží miliony splynulých přízraků a stínů, utonulých snů, magnetických spánků, snění;
všechno, čemu říkáme životy a duše, leží tu a sní, tiše sní, převracejíc
se jako spáči na lůžkách, a jenom z tohoto neklidného spánku se
rodí věčný pohyb vln.
Pro každého přemýšlivého potulného mága se klidný Tichý
oceán od prvního spatření nutně stane mořem vyvoleným. Vzdouvá
se uprostřed světa a oceány Indický a Atlantický jsou pouze jeho
rameny. Jeho vlny omývají mola nově postavených měst vKalifornii,
včera teprve založených nejmladším plemenem, a tytéž vlny hlodají vybledlá, ale dosud nádherná pobřeží asijských zemí, starších
než Abraham. Uprostřed pluje mléčná dráha korálových ostrovů
a nízkých, nekonečných, neznámých souostroví a neproniknutelné
Japonsko. Tak ten tajemný, božský Pacifik opásává celý objem světa
a ze všech pobřeží tvoří jeden záliv. Je jako srdce země, pulzující
přílivem a odlivem. Pozvedáni tímto věčným vlnobitím, musíme se
nutně stát vyznavači vábivého boha, sklonit svou hlavu před Panem.
Ale pramálo myšlenek na Pana vířilo hlavou Achabovi, když stál
jako kovová socha na obvyklém místě před úponami zadního sto-
 530 
žáru a bezděčně vdechoval jedním chřípím sladký muškát z ostrovů Batanes (v jejichž líbezných hájích se patrně procházejí mírní
milenci) a druhým chřípím vědomě vdechoval slaný dech moře,
nově nalezeného; onoho moře, v němž nenáviděná bílá velryba jistě
i v tuto chvíli plave. Když se konečně dostal do těchto téměř posledních vod a blížil se k japonským lovištím, jeho odhodlání se ještě
zesilovalo. Tvrdé rty se mu svíraly jako čelisti svěráku, rozvětvená
delta žil na čele nabíhala jako rozvodněné potoky, a když tvrdě spal,
pronikal klenutým trupem lodi jeho ostrý výkřik: „Všichni na záď!
Bílá velryba chrlí hustou krev!“
 531 
CXII.
KOVÁŘ
Využívaje mírného letního počasí, které nyní vládlo v těchto zeměpisných šířkách, a připravuje se na zvláště čilé lovy, jež bylo lze
zakrátko očekávat, neodnesl Perth, zamazaný, popálený starý kovář,
svou přenosnou kovárnu zpět do skladiště, když skončil pomocné práce pro Achabovu nohu, nýbrž ponechal ji na palubě, pevně
přivázanou k okům svorníků na hlavním stožáru. Velitelé člunů
i harpunáři a veslaři teď od něho skoro ustavičně žádali nějakou
drobnou práci, aby jim buď předělal, opravil, nebo nově zhotovil
různé jejich zbraně a výstroj pro čluny. Často jej obklopoval dychtivý
kruh mužů čekajících, až budou obslouženi; drželi rýče, hlavice kopí,
harpuny a oštěpy a žárlivě střežili každý pohyb jeho učerněných
rukou při těžké práci. Ale starcovo kladivo bylo trpělivé a vládla
jím trpělivá ruka. Nereptal ani nedával najevo netrpělivost nebo
rozmrzelost. Mlčenlivý, obezřelý a vážný, ohýbaje nahrbená záda
ještě víc, lopotil se ustavičně, jako by lopota byla život sám a těžké
údery jeho kladiva jako by byly těžkými údery jeho srdce. A tak
tomu bylo.  Přesmutný úděl!
Zvláštní starcova chůze, jakési nepatrné, ale zřejmě bolestné
podklesávání při chůzi vzbudilo zvědavost námořníků hned na
začátku plavby. Konečně podlehl jejich neustálým a nepříjemným
dotazům, a tak se stalo, že všichni nyní znali potupný příběh jeho
nešťastného osudu.
Jednou o půlnoci za mrazivé zimy, opozdiv se vlastní vinou na
cestě mezi dvěma okresními městy, kovář zpola omámený cítil, jak
ho přemáhá smrtelná únava, a uchýlil se do rozvalené stodoly. Následek toho byl, že ztratil prsty u obou nohou. Po tomto přiznání
se námořníci dověděli část po části jeho životní drama: čtyři akty
radosti a dlouhý pátý akt smutku, akt, který dosud nedospěl ke
katastrofě.
 532 
Byl to stařec, který se ve věku téměř šedesáti let dočkal opožděně toho, čemu se v názvosloví bídy říká úpadek. Býval výborným
řemeslníkem, neobyčejně proslulým, a měl mnoho práce. Patřil mu
dům se zahradou, objímal mladistvou, milující ženu, která vypadala
bezmála jako jeho dcera, a tři čiperné, růžové děti. Každou neděli
chodil do přívětivého kostela v háji. Ale jedné noci se do jejich šťastného domova vplížil pod pláštěm tmy jakýsi troufalý lupič, nadto
ještě velmi obratně maskovaný, a okradl je o všechno. A co horšího,
kovář sám nevědomky zavedl tohoto lupiče do své domácnosti. Byla
to čarodějná láhev. Když vytáhl osudnou zátku, vyrazil ven ďábel
a zničil jeho domov. Kovářova dílna byla z rozumných a praktických
důvodů v přízemí jeho obydlí a měla zvláštní vchod, takže mladá
a milující zdravá žena naslouchala nikoli s nešťastnou nervozitou,
nýbrž s velkou radostí mohutnému bušení perlíku, svíraného mladou rukou starého manžela. Ozvěna úderů, tlumená podlahami
a stěnami, stoupala k ní, ne nepříjemně, do pokoje dětí, které ukolébávala do spánku železná písnička vytrvalé práce.
Ach, běda, běda! Ach, smrti, proč někdy nedovedeš přijít v pravý
čas? Kdybys byla vzala starého kováře k sobě, dříve než propadl úplné zkáze, byla by měla mladá vdova půvabný zármutek a její sirotci
mohli v pozdějších letech snít o legendárním otci opravdu úctyhodném a všichni by byli měli jmění, jež by je zbavilo starostí. Smrt však
skosila kteréhosi ctnostného staršího bratra, na jehož denní lopotě
byla zcela závislá jiná rodina, a starce horšího než neužitečného
nechala stát, až ho ohyzdná rez života připraví k snadnější žni.
Nač to všechno vyprávět? Přestávky mezi ranami v přízemí kovárny byly den za dnem delší a delší a každá rána byla den ze dne
slabší než předcházející. Manželka seděla strnule u okna, její oči
bez slz se třpytivě upíraly na uplakané tváře dětí. Měchy splaskly,
pec zahltil popel, dům byl prodán, matka sklesla pod vysokou trávu
na hřbitově, dvě děti ji tam postupně následovaly, a starý muž bez
domova, bez rodiny se odpotácel jako tulák ve smutku; všechen jeho
zármutek nebudil úctu; jeho šediny byly jen terčem posměchu pro
plavovlasé kudrnáče!
 533 
Smrt se zdá jediným žádoucím zakončením takového života.
Smrt však znamená jen být vržen do oblasti nevyzkoušeného neznáma. Ve smrti jen poprvé přímo potkáváme tu možnou existenci
nesmírných dálek, pustin, vod, nekonečna. Proto lidem, kteří toužebně vyhlížejí smrt, ale ještě si zachovali vnitřní odpor k sebevraždě, takovým lidem všedárný a všejímavý oceán vábivě rozprostírá
před očima celou svou pláň nepředstavitelných, úchvatných hrůz
i podivuhodných dobrodružství nového života. Aze srdce nekonečných Pacifiků jim zpívají tisíce mořských panen: „Sem přijď, člověče
zlomeného srdce; tady je jiný život, netrestá vinu okamžitou smrtí;
tady jsou nadpřirozené divy, pro které není třeba umírat. Přijď sem!
Ponoř se do vodního života! Dá ti zapomenout na pevninský život,
který se tě nyní hrozí jako ty jeho  zapomenutím hlubším, než může
dát smrt. Přijď sem! Postav si také svůj náhrobek na hřbitově a pojď
sem a žij tu, dokud si tě nevezmem za muže!“
Naslouchajíc těmto hlasům z východu i ze západu, za časného
jitra i večer, když se šeřilo, odpověděla kovářova duše: Ano, přijdu!
A tak se Perth vydal na lov velryb.
 534 
CXIII.
KOVÁRNA
S rozcuchanou bradou, opásán zkornatělou zástěrou ze žraločí
kůže, stál Perth asi o polednách mezi kovářskou výhní a kovadlinou, kterou měl na špalku pobitém plechem. Jednou rukou držel
v ohni hlavici kopí a druhou dmýchal měchem. V tu chvíli přicházel
kapitán Achab, v ruce kožený váček rezavé barvy. Ještě kousek před
kovárnou se zadumaný Achab zastavil. Perth konečně vytáhl železo
z ohně a začal do něho na kovadlině bušit perlíkem. Z rozžhaveného železa sršely husté snopy jisker, z nichž některé doletovaly až
k Achabovi.
„To jsou tvoji buřňáci, Perthe? Lítají ustavičně za tebou. Jsou to
ptáci, kteří věští štěstí, ale ne pro každého;  podívej se, jak pálí; ale
ty  ty mezi nimi žiješ, a nejsi popálen.“
„Já jsem popálen po celém těle, kapitáne Achabe,“ odpověděl
Perth, opíraje se chvíli o své kladivo; „proto mě už nic nespálí; jizvu tak snadno nespálíš.“
„Dobrá  dobrá, už dost. Tvůj zborcený hlas pro mne má zvuk
příliš klidný a zdravě žalostný. Sám nežiji v žádném ráji, proto u druhých nesnáším neštěstí, které nezuří. Měl bys zešílet, kováři. Poslechni, proč ty se vlastně nezblázníš? Jak to vydržíš, abys nebláznil?
Což tě nebesa ještě nenávidí, že se nemůžeš zbláznit? Co to děláš?“
„Rovnám starou špici kopí, pane; byly na ní rýhy a zuby.“
„Adovedeš ji zase uhladit, kováři, když už má za sebou tak těžkou
službu?“
„Myslím, že ano, pane.“
„A nejspíš bys dovedl uhladit všechny rýhy a zuby, i kdyby šlo
o nejtvrdší kov, kováři?“
„Ano, pane, myslím, že to dokážu. Všechny zuby a rýhy, jen jednu
ne.“
„Tak se podívej,“ zvolal Achab, vášnivě pokročil a položil obě ruce
Perthovi na ramena, „sem se podívej  sem  dovedeš uhladit ta-
 535 
kovouhle rýhu, kováři?“ přejel si jednou rukou přes vrásčité čelo.
„Kdybys to dovedl, kováři, rád položím hlavu na kovadlinu a snesu
tvé nejtěžší kladivo mezi očima. Odpověz! Dovedeš uhladit tu rýhu?“
„Ach, to je právě ta jedna, pane! Neřekl jsem, že všechny zuby
a rýhy, jen jednu ne?“
„Ano, kováři, to je ta jedna. Ano, člověče, je nevyhladitelná. Ty ji
sice vidíš tady v mé kůži, ale ona se už vryla i do kosti mé lebky 
ta je nyní samá vráska! Ale nechme dětského hraní. Dnes už žádné
vidlice a kopí! Sem se podívej!“ Zatřepal koženým váčkem, jako by
byl plný zlatých mincí. „Také já chci, abys mi udělal harpunu, takovou, aby ji nevyrvalo ani tisíc spřažených ďáblů, Perthe. Železo,
které bude ve velrybě držet jako její vlastní ploutevní kost. Tady
máš materiál!“ A hodil vak na kovadlinu. „Podívej se, kováři, to jsou
nasbírané podkováky z ocelových podkov závodních koní.“
„Podkováky, pane? No, kapitáne Achabe, to tedy máš nejlepší
a nejtvrdší materiál, s jakým my kováři vůbec pracujeme.“
„Vím to, starochu. Tyhle podkováky budou držet pohromadě
jako klih z rozvařených kostí vrahů. Rychle! Ukovej mi tu harpunu!
A nejdřív mi ukovej dvanáct tyčinek na její násadec, potom je zkruť
a stoč a skovej to dohromady jako dvanáct pramenů a pramínků
velrybího provazce. Rychle! Budu rozdmýchávat oheň.“
Když bylo konečně hotovo dvanáct tyčinek, Achab je zkoušel
jednu po druhé, vlastní rukou je otáčeje kolem dlouhého, těžkého
železného hřebu. „Tahle je špatná!“ odhodil poslední. „Předělej ji,
Perthe!“ Potom Perth chtěl začít svářet dvanáct tyčinek v jednu,
ale Achab mu zadržel ruku a řekl, že si své železo svaří sám. Když
potom pravidelně, ale těžko dýchaje, bušil do kovadliny a Perth mu
podával rozžhavené tyčinky, jednu po druhé, a jak výheň mocně rozdmychovaná chrlila do výše mohutný přímý plamen, prošel kolem
mlčky Pars, nakláněje hlavu k ohni, jako by svolával kletbu nebo
požehnání na tuto práci. Ale když Achab vzhlédl, odplížil se.
„Co se tu potlouká ta smečka ďáblů?“ zabručel Stubb, který se na
to díval z přední paluby. „Tenhle Pars větří oheň jako sirka, a sám
jím páchne jako horká prachová pánvička u muškety.“
 536 
Konečně násadec, svařený v jednu tyč, prošel posledním žárem.
A když jej Perth chtěl zakalit a ponořil syčící kov do nedalekého
sudu s vodou, žhavá pára vyletěla skloněnému Achabovi do obličeje.
„Chceš mě poznamenat ohněm, Perthe?“ zachvěl se bolestí. „Cožpak jsem si ukul jen železo, které mi má vypálit znamení?“
„Proboha, to ne! Ale něčeho se bojím, kapitáne Achabe. Není to
harpuna pro bílou velrybu?“
„Ano, pro toho bílého ďábla! A teď ostří; musíš je udělat sám,
člověče. Tady jsou moje břitvy  z nejlepší oceli. Tu máš, a udělej
z nich hroty ostré jako sněhová metelice v Ledovém moři.“
Starý kovář si prohlížel břitvy, jako by se mu nechtělo jich použít.
„Vezmi je, člověče, vždyť je nepotřebuji. Já se teď ani neholím,
nevečeřím, ani se nemodlím, dokud  ale na, a do práce!“
Ocel konečně dostala šípovitý tvar, Perth ji přivařil k násadci ze
železa a brzo zakončila harpunu. A když se kovář chystal vystavit
ostří poslednímu žáru, než je zakalí, požádal Achaba, aby k němu
přistrčil sud s vodou.
„Ne, ne  na tohle žádnou vodu. Chci, aby ostří mělo kalení opravdu smrtelné. Ahoj, vy tam! Taštego, Kvíkvegu, Dagů! Co říkáte, pohani, dáte mi tolik krve, aby stačila na toto ostří?“ zvolal, zvednuv je
vysoko. Roj temných přikývnutí odpověděl ano. Trojí píchnutí vniklo do pohanského masa a ostří pro bílou velrybu pak bylo zakaleno.
„Ego non baptizo te in nomine patris, sed in nomine diaboli!“
zavyl Achab uvytržení, když zhoubné železo syčivě pohlcovalo křticí
krev.
Potom si dal zdola přinést zásobní násady, vybral jednu z bílého
ořešáku, obalenou dosud kůrou, a konec upravil pro tulej harpuny.
Potom byl rozmotán kotouč nové šňůry, několik sáhů jí vzali na
rumpál a silně napínali. Achab stlačoval provazec nohou, až zvučel
jako struna harfy, potom se k němu dychtivě naklonil, a vida, že
nepovoluje, zvolal: „Dobrá! A teď upevnit!“
Provaz byl na jednom konci rozpleten a jednotlivá soukaná vlákna byla obtočena a opletena kolem tuleje harpuny: potom násadu
důkladně zarazili do tuleje. Provazec táhli do poloviny tyče a v této
 537 
poloze jej na několika místech pevně přivázali omotaným provazem. Tak už zůstaly násada, ocel a provaz  jako tři sudičky  nerozlučně spojeny. Achab si zamyšleně vykračoval se zbraní a zvuk
jeho kostěné nohy a zvuk ořešákové násady se dutě rozléhaly po
všech prknech. Než však vstoupil do kajuty, bylo slyšet lehký zvuk,
nepřirozený, trochu škádlivý, a přitom velmi žalostný. Ach Pipe!
Tvůj ubohý smích, tvůj prázdný, ale neklidný pohled, všechny tvé
podivné maškarády významně splynuly s neblahou tragédií melancholické lodi a posmívaly se jí!
 538 
CXIV.
POZLACOVAČ
Pronikajíc hlouběji a hlouběji do středu japonského loviště, byla Pequod plně zaujata rybařením. Za klidného, příjemného počasí bývali
lovci často zaměstnáni v člunech nepřetržitě po dvanáct, patnáct,
osmnáct až dvacet hodin: vytrvale veslovali, plachtili nebo pádlovali
za velrybami nebo v přestávce šedesáti až sedmdesáti minut klidně
čekali, až se vynoří. Jejich námaha však neměla valný výsledek.
Když člověk za takových časů pluje pod mírným sluncem po celý
den na hladkých vlnách zvolna se zvedajících, usazen v člunu lehkém jako březová kánoe, a tak družně se přátelí s laskavými vlnami,
že u okraje člunu předou jako kočky u krbu, když se v takových časech snivého míru člověk dívá na klidnou krásu a zářivost pokožky
oceánu, snadno zapomíná, že pod ní tluče tygří srdce, a nerad si
uvědomuje, že tato sametová tlapa jen skrývá nemilosrdný dráp.
Za takových časů veslař ve velrybářském člunu má lehký pocit
jakési synovské důvěry k moři skoro jako k pevnině; považuje moře
bezmála za kvetoucí zemi. Vzdálená loď, z níž je v dálce vidět jen
vrcholky stožárů, jako by si brázdila cestu vpřed ne vlnami vysoko
vzdutými, nýbrž vysokou trávou zvlněné prérie: jako když v ní koně
západních vystěhovalců ukazují jen vztyčené uši, zatímco se jejich
skrytá těla zeširoka brodí tou úžasnou zelení.
Táhlá panenská údolí a lahodně modré stráně kopců zvučí podivným šumotem a bzukotem. Skoro byste přísahali, že v těchto
samotách spí někdy v rozkošné májové době děti unavené hrou,
když si natrhaly lesních květin. To všechno splývá s vaší hluboce
mystickou náladou, takže se skutečnost a fantazie setkávají na půl
cestě, prolínají se a tvoří nedílný celek.
Takové uklidňující výjevy, třeba dočasné, měly aspoň stejně dočasný vliv i na Achaba. Ale i když se zdálo, že v něm tyto tajemné
zlaté klíče otvírají jeho vlastní tajné zlaté poklady, jeho dech je přece
jen zbavoval lesku.
 539 
Ó travnaté lučiny! Ó věčně zelené, nekonečné krajiny v duši! Ve
vás  třeba jste už dlouho vyprahlé smrtícím suchem života pozemského  ve vás se mohou ještě lidé provalovat jako mladí koně
v jeteli jitřně svěžím a na několik málo prchavých okamžiků cítit
na sobě chladnou rosu nesmrtelného života! Kdyby tak Bůh dopřál, aby tyto požehnané, klidné okamžiky trvaly věčně! Ale smíšená
a směšující se vlákna života tkají osnovu a útek: klidné chvíle jsou
zkříženy bouřemi, bouře na každý klidný okamžik. V tomto životě
není stálého pokroku bez opakování. Nepostupujeme po pevných
stupních, abychom na posledním prodleli: od nevědomého kouzla
dětství přes nepřemýšlivou víru chlapectví do pochybovačství doby
dospívání (náš společný úděl), a od něho skepsí a potom nevěrou
až ke konečnému spočinutí mužného věku v uvážlivém klidu slova Kdyby. Ne! Sotva to máme za sebou, už tím kruhem probíháme
znovu; a jsme dětmi, hochy a muži a Kdyby  navěky.
Kde leží konečný přístav, který už nikdy neopustíme? V jakém
nadšeném ovzduší to pluje svět, že se jeho nejznavenější vůle nikdy
neunaví? Kde je skryt otec tohoto nalezence? Naše duše se podobají
sirotkům, jejichž neprovdané matky zemrou při porodu; kdo je naším otcem, to tajemství leží s nimi v hrobě, a tam musíme, abychom
se je dověděli.
A téhož dne si také Starbuck tiše povídal, dívaje se z boku svého
člunu hluboko dolů do zlatého moře:
„Rozkoši nezměřitelná, jakou kdy spatřil milenec v očích své
mladé nevěsty!  Nevyprávěj mi o svých žralocích s řadami zubů
ani o tom, jak lidojedsky unášíš lidi! Nechť víra zapudí skutečnost;
nechť obraznost zapudí vzpomínku. Dívám se hluboko dolů a věřím.“
A Stubb jako ryba s jiskřícími šupinami vskočil do téhož zlatého
světla:
„Já jsem Stubb, a Stubb má svou minulost. Tady však Stubb přísahá, že býval vždy vesel!“
 540 
CXV.
PEQUOD POTKÁVÁ MLÁDENCE
A byla věru příjemná ta podívaná i ty zvuky, které připlouvaly před
větrem několik týdnů po tom, co byla ukuta Achabova harpuna.
Byla to nantucketská loď Mládenec, jež právě naplnila poslední
sud olejem a přirazila poklopy nad přecpanými skladišti, a teď, nežli
zaměří svou příď k domovu, v radostné sváteční výstroji proplouvala vesele, třebas poněkud marnivě mezi loďmi na lovišti daleko
od sebe rozptýlenými.
Tři mužové na stožárech měli na kloboucích dlouhé, úzké červené fábory. Na zádi byl zavěšen velrybářský člun dnem dolů, z čelenu
na přídi visela dlouhá spodní čelist poslední zabité velryby, signály, vlajky a praporky všech barev vlály z lanoví na všech stranách.
Všechny tři vrcholové koše měly po stranách zavěšeno po dvou
soudcích oleje a nad tím na kosových příčkách hlavního stěžně bylo
vidět malé soudky na vodu s touž drahou tekutinou. K hlavnímu
stěžni byla přibita mosazná lampa.
Jak jsme se později dověděli, měl Mládenec velmi překvapující
úspěch, tím pozoruhodnější, že v těchto mořích křižovalo mnoho jiných lodí, které po celé měsíce nechytily ani jedinou rybu. Mládenec
byl nejen nucen rozdat mnoho sudů hovězího masa a chleba, aby
uvolnil místo pro mnohem cennější vorvaninu, ale mimoto musel
získat výměnou další sudy na tuk od lodí, s kterými se setkal. Tyto
sudy byly nastavěny na palubě a v kajutách kapitána a důstojníků.
Dokonce stůl ze společné jídelny rozštípali na podpal a společnost
z kajuty jedla na širokém víku sudu přibitého k podlaze, který byl
hlavním kusem nábytku. Na přídi si námořníci utěsnili a vysmolili
své truhlice a naplnili je; žertem se dodávalo, že kuchař dal víko
na svůj největší kotel a naplnil jej; steward prý ucpal náhradní kávovou konvici a naplnil ji; harpunáři prý stáhli násadce z harpun
a naplnili tuleje tukem; že prý opravdu všechno všudy bylo naplněno vorvaním tukem, až na kapsy u kapitánových kalhot, a ty prý si
 541 
kapitán vyhradil, aby do nich mohl samolibě vstrčit ruce  na důkaz
naprosté spokojenosti.
Když se tato veselá loď, jíž štěstí tolik přálo, blížila k zachmuřené Pequodě, bylo z její přední paluby slyšet barbarské zvuky obrovských bubnů, a když připlula ještě blíž, bylo vidět, jak mužstvo
stojí v zástupu kolem obrovských kotlů na škvaření, potažených
pergamenovitou kůží ze žaludku černé velryby; posádka tloukla
pěstmi na kotle, jež při každém úderu hlasitě zaduněly. Na zadní
palubě tančili důstojníci a harpunáři s dívkami olivové pleti, které
s nimi uprchly z ostrovů polynéských. Tři černoši z Long Islandu,
vznášející se v ozdobeném člunu, pevně uvázaném ve výši mezi
předním a středním stožárem, řídili zářivými smyčci z velrybí slonoviny tento bujný tanec. Mezitím jiná část mužstva hlučně bourala
zdivo pecí, z nichž už byly vyňaty obrovské kotle. Málem byste se
byli domnívali, že strhují prokletou Bastilu, tak zuřivě pokřikovali,
když házeli nepotřebné nyní cihly a maltu do moře.
Velitel a pán nad tím celým výjevem, kapitán, stál vzpřímen na
vyvýšené části zadní paluby, takže celou tuto radostnou hru měl
zplna před sebou  zdálo se, že je vymyšlena jen pro jeho osobní
pobavení.
A Achab? Také on stál na velitelské palubě, ale ošumělý a temný,
zatvrzele zachmuřený. A když se obě lodi míjely  jedna plná jásotu
nad minulými událostmi, druhá plná předtuch věcí příštích  byli
oba jejich kapitáni sami o sobě zosobněním celého toho nápadného
protikladu.
„Pojď sem na palubu, pojď na palubu!“ volal veselý velitel Mládence, vysoko zvedaje sklenici a láhev.
„Viděl jsi bílou velrybu?“ zavrčel Achab v odpověď.
„Ne; jen jsem o ní slyšel; ale vůbec v ni nevěř,“ řekl druhý muž
dobrosrdečné. „Pojď na palubu!“
„Tys zatraceně moc veselý. Jen pluj dál! Ztratil jsi nějaké muže?“
„Ani to za řeč nestojí  dva z ostrovů, nic víc. Ale pojď na palubu,
starý brachu, pojď sem! Brzo ti zaplaším ty chmury z čela. Pojď sem,
jen pojď (máme tu veselo); loď je plná a na cestě domů.“
 542 
„Jak úžasně kamarádští jsou blázni!“ zahučel Achab. Potom nahlas odpověděl: „Tvá loď je plná a na cestě domů, jak říkáš. Nuže,
mne nazývej lodí prázdnou a vyplouvající na moře. Jdi tedy svou
cestou, a já půjdu také svou. Kupředu! Napni všechny plachty a drž
se větru!“
Atak zatímco jedna loď plula vesele po větru, druhá si tvrdohlavě
razila cestu proti němu. Takto se obě lodi rozešly. Posádka Pequody
se dívala vážnými, tesknými pohledy za vzdalujícím se Mládencem,
ale mužstvo této lodi si vůbec nevšímalo jejich pohledu a věnovalo
se bujnému veselí. A když Achab, opřený o zábradlí na zádi, pozoroval loď vracející se domů, vyňal z kapsy lahvičku s pískem a potom,
pohlížeje střídavě na loď a na lahvičku, v duchu přitom nejspíše
spojoval dvě vzdálené představy, neboť lahvička byla naplněna pískem z nantucketského pobřeží.
 543 
CXVI.
UMÍRAJÍCÍ VELRYBA
Nezřídka se nám v životě stává, jsme-li na správné straně a přímo
kolem nás plují miláčkové Štěstěny, že zachytíme přes všechnu dřívější skleslost cosi z jejich prudkého větru a s radostí cítíme, jak se
nám zplihlé plachty naplňují. Tak tomu bylo i s Pequodou. Druhého
dne po setkání s veselým Mládencem spatřila totiž velryby a čtyři
byly zabity. Jednu zabil Achab.
Bylo to pozdě odpoledne. A když se v krvavém zápase zabodl
poslední oštěp a za překrásného západu plulo slunce po nebi a velryba po moři, tiše umírajíc zároveň se sluncem  tehdy se v onom
růžovém vzduchu vlnila taková sladkost a tesknota ověnčených
modliteb, že se téměř zdálo, jako by se daleký španělský pozemní
vítr bezděky stal námořníkem a z hloubi zelených klášterních údolí
na Filipínách vyrazil na moře s nákladem těchto večerních hymen.
Achab, opět obměkčen, ale obměkčen jen pro hlubší chmury,
odrazil od velryby, a v klidném nyní člunu napjatě sledoval její
poslední chvíle. Všichni umírající vorvani totiž poskytují zvláštní
podívanou  obracejí hlavu k slunci, a tak vydechnou naposled 
a tato zvláštní podívaná, pozorovaná za takového klidného večera,
přinášela Achabovi nepoznaný dosud pocit čehosi zázračného.
„Zas a znova se obrací čelem k slunci  jak pomalu, ale jak vytrvale mu vzdává hold a vzývá je posledními skomíravými pohyby! Také
on uctívá oheň; nejvěrnější, největší a nejvznešenější vazal slunce! 
Ach, proč příliš vnímavé oči musely spatřit tuto podívanou příliš
výmluvnou! Hle, umírá zde život, obklíčen široko daleko vodou,
vzdálen všeho šumu lidských starostí a bolestí; v těchto mořích,
nejvýš poctivých a nestranných, kde není skal, aby poskytly pamětní
desky pro vepsání činů, kde se po dlouhé čínské věky valily vlny
mlčky a němě jako hvězdy, svítící na neznámý pramen Nigru  zde
tedy umírá život, pln víry se obraceje k slunci! Ale hleďme, sotva
zemřel, již smrt otáčí tělem a obrací hlavu jinam 
 544 
Ó ty druhá tváři přírody, temná jako Hindu, která sis z kostí utonulých vybudovala zvláštní trůn někde v srdci moří bez zeleně; tys
nevěřící, královno, a příliš zřetelně mluvíš ke mně za tajfunu zeširoka vraždícího i za tichého pohřbívání, když nastal klid. I tato
tvá velryba mi dala poučení, když obrátila umírající hlavu k slunci
a pak ji opět stočila.
Ach mocné boky, trojitě skuté a spjaté obručemi! Ó vysoko toužící
duhový vodomete!  Jednou se vzpínáš, jednou tryskáš, a všechno nadarmo! Nadarmo se, ó velrybo, dožaduješ pomoci od slunce,
které vše oživuje, neboť slunce život jen vyvolává, ale nikdy znovu
nevrací. Apřesto mě ty, temnější tváři, ukolébáváš vírou hrdější, byť
i temnou. Všechny tvé nepojmenovatelné životní proudy tu plují
pode mnou; jsem nadnášen dechem věcí kdysi živých, který byl
vydechnut jako vzduch, ale nyní je vodou.
Buď pozdraveno, navěky pozdraveno, ó moře, v jehož věčném
neklidu nalézá divoké ptactvo jediný odpočinek. Narodil jsem se
na pevnině, a přece jsem odkojen mořem; kopce a údolí mi byly
matkou, a přece vy, mořské vlny, jste mi nevlastními sestrami!“
 545 
CXVII.
HLÍDKA U VELRYBY
Čtyři velryby, které byly onoho večera zabity, zahynuly daleko od
sebe; jedna daleko na straně návětrné, druhá blíže na straně závětrné, jedna před přídí a jedna za zádí. Tyto poslední tři jsme přivlekli
k lodi před setměním. Velryba na straně návětrné nemohla být přivlečena, až ráno, a člun, který ji zabil, zůstal u jejího boku po celou
noc. Byl to člun Achabův.
Do dýchacího otvoru mrtvé velryby zarazili zpříma vlajkovou
tyč a lampa zavěšená na jejím konci vrhala světlo mdle blikající
na lesklý černý hřbet a daleko vůkol na půlnoční vlny, které něžně
omývaly široké boky velryby jako mírný příboj na pláži.
Zdálo se, že Achab a celá posádka jeho člunu spí, až na Fedallaha,
jenž se krčil na přídi a pozoroval žraloky, kteří paprskovitě obléhali
velrybu a ocasy občas zavadili o lehké cedrové dřevo člunu. Zvuk
jako sborové úpění nevykoupených duchů z Gomory nad Mrtvým
mořem se chvějivě nesl vzduchem.
Když se Achab vytrhl z dřímoty, spatřil Fedallaha tváří v tvář. Obklopeni noční temnotou vypadali jako poslední muži v zatopeném
světě. „Zase se mi o tom zdálo,“ řekl.
„O pohřebním voze? Což jsem ti neřekl, starče, že ti není souzen
ani pohřební vůz, ani rakev?“
„A jak jsou pohřbíváni ti, kteří zemrou na moři?“
„Ale já jsem řekl, starče, že než bys mohl zemřít za této plavby,
musel bys dříve vskutku vidět dvojí pohřební vůz na moři. Nejprve
jeden, který by nebyl zhotoven lidskýma rukama; a viditelné dřevo
toho druhého by muselo vyrůst v Americe.“
„Ano, ano! Věru zvláštní podívaná, Fedallahu!  Pohřební vůz
s chocholy peří, plující přes oceán, a vlny místo nosičů příkrovu.
Ha! Taková podívaná se nám hned tak nenaskytne.“
„Věř tomu nebo ne, ale ty nemůžeš zemřít, dokud to nespatříš,
starý muži.“
 546 
„A co bylo řečeno tobě?“
„I když to bude poslední cesta, přece půjdu před tebou jako tvůj
lodivod.“
„A půjdeš-li tak napřed  dojde-li vůbec k tomu  pak tedy, nežli
budu moci následovat, musíš se přede mnou ještě objevit jako můj
lodivod?  Nebylo to tak? Dobrá; jenom kdybych věřil všemu, co
říkáš, můj lodivode! Mám zde tedy dvě záruky, že ještě zabiji Moby
Dicka a přežiji to.“
„Přijmi ještě jednu záruku, starý muži,“ řekl Pars a jeho oči zasvítily jako světlušky ve tmě. „Tebe může usmrtit jen konopí.“
„Oprátka, myslíš. Pak jsem nesmrtelný na zemi i na moři,“ zvolal
Achab s posupným smíchem. „Nesmrtelný na zemi i na moři!“ Oba
opět zmlkli jako jeden muž. Nadešel úsvit a spící posádka se začala
zvedat ze dna člunu. Ještě před polednem byla mrtvá velryba přivlečena k lodi.
 547 
CXVIII.
KVADRANT
Konečně se blížila sezona na lince. Akaždého dne, když Achab vyšel
ze své kajuty a pohlédl vzhůru, pohyboval bdělý kormidelník nápadně držadly kormidla a horliví námořníci se rychle hnali k zvratným
lanům a stávali tam, upírajíce oči doprostřed na přibitý dublon,
a čekali netrpělivě na rozkaz, aby příď lodi zamířila k rovníku. Když
bylo na čase, rozkaz přišel. Bylo právě poledne a Achab, sedící na
přídi svého vysoko zavěšeného člunu, konal obvyklé denní pozorování slunce, aby určil zeměpisnou šířku.
V tomto japonském moři se letní dny podobají záplavám záře.
Neproměnně jasné japonské slunce je jako plamenné ohnisko nesmírné zapalovací sběrné čočky  skelně hladkého oceánu. Obloha
vypadá jako nalakovaná, mraky žádné, obzor se vznáší a toto nezastřené, neztlumené záření se podobá nesnesitelnému jasu božího
trůnu. Dobře, že Achabův kvadrant měl barevná skla, kterými se
zaměřoval na ten sluneční oheň. Kolébaje se vsedě podle pohybu
lodi, u oka svůj astrologicky vypadající přístroj, zůstal Achab nějakou chvíli v této poloze, aby přesně zachytil okamžik, kdy se slunce
octne přesně v nadhlavníku. Zatímco všechna jeho pozornost byla
takto upoutána, pod ním na palubě klečel Pars, obličej měl obrácený
vzhůru jako Achab a díval se na totéž slunce jako on; oční víčka mu
však napolo zakrývala bulvy a jeho divoký výraz se zmírnil v pozemskou nevášnivost. Konečně Achab skončil žádoucí pozorování
a na své kostěné noze brzy tužkou vypočítal, na jaké šířce jsou právě
v této chvíli. Potom se na chvíli zasnil, znovu vzhlédl k slunci a šeptal
si: „Ty mořské znamení! Ty vznešený a mocný lodivode! Říkáš mi
neklamně, kde jsem  ale můžeš mi aspoň maličko naznačit, kde být
mám? Nebo můžeš mi povědět, kde v této chvíli pobývá kdosi jiný
než já? Kde je Moby Dick? V tomto okamžiku se na něho jistě díváš.
Mé oči se dívají do oka, které ho právě nyní pozoruje; ano, a do
 548 
oka, které právě teď stejně pozoruje předměty na opačné, neznámé
straně za tebou, ty slunce!“
Potom se znovu zamyslil, pohlížeje na kvadrant a zkoumaje různá jeho tajemná zařízení, jedno po druhém, a mumlal si: „Bláhová
hračko! Dětská hračko domýšlivých admirálů, komodorů a kapitánů; každý se tebou vychloubá, tvou znamenitostí a mocí. Co však,
konec konců, dovedeš jiného než oznamovat ubohý, žalostný bod, na
kterém náhodou právě jsi na této ohromné planetě  ty sám i ruka,
která tě drží? Ne, ani o vlas víc! Nedovedeš říci ani o jediné kapce
vody nebo zrnku písku, kde bude zítra v poledne, a přece při své
nemohoucnosti urážíš slunce! Věda! Buď prokleta, marnivá hračko! A proklety buďte všechny věci, které obracejí lidské oči vzhůru
k tomu nebi, jehož prudká záře je pouze spaluje, jako tyto staré oči
právě spaluje tvé světlo, ó slunce! Paprsky z lidských očí jsou od
přírody v jedné rovině s obzorem země, jsou vodorovné. Nejsou
vysílány z temene hlavy, kde by oči byly, kdyby si Bůh přál, aby se
člověk díval na jeho oblohu. Buď proklet, kvadrante!“ mrštil jím
na palubu. „Nebudu již řídit svou pozemskou pouť podle tebe. Jen
vodorovný lodní kompas a vodorovné určování polohy lodi rychloměrem na šňůře  ty mě povedou a ukáží mi moje místo na moři.
Ano,“ vyhoupl se z člunu na palubu, „takto na tebe šlápnu, ubohá
věcičko, ukazující tak chabě k výšinám. Tak tě rozdrtím a zničím!“
Když šílený stařec takto mluvil a rozšlapával přístroj živou i umělou nohou, přeletěl po Parsově mlčenlivé, nehybné tváři výsměšný
triumf  snad nad Achabem  a fatalistické zoufalství  snad nad
sebou samým. Nepozorovaně se zvedl a odkradl se. Námořníci, poděšeni výrazem svého velitele, shlukli se zatím na přední palubě, až
Achab, neklidně přecházející po palubě, vzkřikl: „Klánům! Kormidlo
rovně!  Ráhna převrátit a na koso!“
V mžiku ráhna přeletěla; a jak se loď točila na patě, tři pevně
zapuštěné ladné stožáry, vzpřímené na dlouhém, žebrovaném trupu, vypadaly jako tři Horáciové, otáčející se na jednom rozložitém
hřebci.
 549 
Starbuck stál mezi podpěrami čelního stožáru a pozoroval ruch
na Pequodě i Achaba, jak číhavě pobíhá po palubě.
„Seděl jsem před velkým ohněm z uhlí a pozoroval jeho žár, plný
zmučeného, planoucího života, a viděl jsem, jak nakonec skomírá,
jak klesá níž a níž, až je z něho vyhaslý popel. Mořský starče! Co
zůstane z celého tvého ohnivého života, co z něho nakonec zbude
než hromádka popela?“
„Ano,“ zvolal Stubb, „ale popel z kamenného uhlí  rozumíš, pane
Starbucku  z kamenného uhlí, ne z tvého obyčejného dřevěného
uhlí. Dobrá, dobrá! Slyšel jsem, jak Achab zašeptal: ‚Kdosi vtiskuje
tyto karty do mých starých rukou a zapřísahá mě, že s těmi musím
hrát, a s žádnými jinými.‘ Ať jsem zatracený, Achabe, jednáš správně;
žij v té hře, a zemři v ní!“
 550 
CXIX.
SVÍČKY
Nejteplejší podnebí jen živí nejkrutější drápy  bengálský tygr se
krčí v prostorných hájích věčně zelených. Nejzářivější obloha jen
skrývá nejsmrtelnější bouře  nádherná Kuba zná tornáda, jaká se
nikdy nepřeženou přes mírné země severní. Tak i v těchto třpytných
japonských mořích se námořník setkává s nejhroznější ze všech
bouří, s tajfunem. Někdy se snese z bezmračné oblohy jako vybuchující puma na omámené a ospalé město.
Kvečeru toho dne měla Pequod plachty servané a musela zápasit
o holých stěžních s tajfunem, který ji napadl přímo zpředu. Když
se setmělo, nebe a moře řvaly a pukaly duněním hromu, ozařovány blesky, které osvětlovaly ochromené stožáry, kde se tu a tam
třepetaly cáry, jež tam první zuřivý nápor bouře nechal na později.
Starbuck stál na velitelské palubě a držel se lana. Při každém
zablesknutí pohlédl vzhůru, aby viděl, jaká další zhouba snad postihla ráhnoví. Stubb a Flask řídili mužstvo, když zvedalo čluny výš
a pevněji je připoutávalo. Ale všechna jejich námaha se zdála marná.
Achabův člun, zavěšený na straně návětrné, neunikl zkáze, ačkoli byl
vyzvednut až k samým kladkám. Obrovská vzdutá vlna se prudce
vymrštila vzhůru po chvějícím se boku lodi, prorazila dno člunu na
zádi a opadla, protékajíc jím jako sítem.
„Mizerná práce, mizerná, pane Starbucku,“ řekl Stubb, pohlížeje
na vrak, „ale moře si musí provést svou. Stubb aspoň nedovede proti
němu bojovat. Víte, pane Starbucku, nežli vlna skočí, má takový dlouhý rozběh, běží kolem celého světa apotom se teprve vymrští! Kdežto
mám-li se s ní srazit já, mám rozběh jen tady přes palubu. Ale nevadí,
to jsou všechno jen takové žertíky, jak praví stará píseň (zpívá):
 Oh, veselo je s nečasem,
 vorvaň si mrská ocasem
 a s žertem plave tam a sem.
 551 
Toť šelma, taškář, kopa, vtipkář, hračkář,
eskamotér moře, hoj!
 Ten úprk divoký, ten cval —
 to si jen drink svůj namíchal
 a s přísadami promíchal.
Toť šelma, taškář, kopa, vtipkář, hračkář,
eskamotér moře, hoj!
 Blesk tříská lodím v bok,
 on však jen mlaskne, dá si lok
 a ochutnává ten svůj mok.
Toť šelma, taškář, kopa, vtipkář, hračkář,
eskamotér moře, hoj!
„Dost už, Stubbe,“ zvolal Starbuck, „nech zpívat tajfun, ať si hraje
na harfu tady v našem ráhnoví. Jsi-li však statečný muž, zachováš
klid.“
„Ale já nejsem statečný muž; nikdy jsem netvrdil, že jsem statečný; jsem zbabělec. Zpívám si, abych neklesl na mysli. A řeknu vám,
pane Starbucku, co to je, mne totiž nic na světě nedonutí, abych
přestal zpívat, leda by mi někdo podřízl chřtán. Aještě potom, vsaďme se, budu pět na odchodnou chvalozpěv Bohu.“
„Šílenče! Dívej se mýma očima, nemáš-li své vlastní!“
„Cože? Jak můžeš v tmavé noci vidět líp než kdo jiný, ať blázní
sebevíc?“
„Hle!“ zvolal Starbuck, uchopil Stubba za rameno a ukazoval rukou přes příď, „nevidíš, že se bouře žene od východu, právě odtud,
kam míří Achab za Moby Dickem? Právě odtamtud, kam se stočil
dnes v poledne? A teď se podívej na jeho člun; v kterých místech je
prolomen? Právě na zádi, člověče; místo, kde on stává, jeho stanoviště  odnesla vlna. A teď skoč do moře a zpívej, musíš-li!“
„Ani trochu nerozumím. Co se vlastně děje?“
„Ano, ano, kolem Mysu Dobré naděje je nejkratší cesta do Nantucketu,“ spustil náhle Starbuck samomluvu, nevšímaje si Stubbovy
otázky. „Teď do nás buší bouře a chce nás rozbít; můžeme ji zaměnit
 552 
za příznivý vítr, který nás ponese k domovu. Tamhle v návětří je
zkázonosné temno, ale na straně závětrné, směrem k domovu, tam
vidím, že se rozjasňuje, ale ne od blesků.“
Vtom okamžiku, v jedné z přestávek, kdy po zablýsknutí nastane
hluboká tma, ozval se po jeho boku hlas a skoro v téže chvíli zaduněl
hrom jako salva výstřelů nad hlavou.
„Kdo tam?“
„Starý Hrom!“ řekl Achab, který tápal podle zábradlí k jamce pro
kostěnou nohu, ale pojednou měl cestu jasně ozářenou lomenými
kopími ohně.
Jako hromosvod na kostelní věži na pevnině je určen k tomu, aby
svedl nebezpečné fluidum do země, tak je mají podobné hromosvody na stožárech některých lodí na moři svádět do vody. Ale tento
bleskosvod se musí ponořit do značné hloubky, aby se jeho konec
nijak nedotýkal trupu lodi; kdyby jej loď neustále takto vlekla, mohl
by nejen hodně překážet některým lánům, ale způsobit i mnohé
nehody a více méně ztěžovat pohyb lodi ve vodě. Proto spodní části lodních hromosvodů nejsou vždycky ve vodě, nýbrž jejich úzké
dlouhé články jsou obyčejně složeny mezi vnějšími řetězy, aby se
daly pohotově vytáhnout a podle potřeby vrhnout do moře.
„Hromosvody! Hromosvody!“ vzkřikl Starbuck na mužstvo, vyburcován náhle k ostražitosti ostrým bleskem, který právě vrhal
oslnivé světlo a svítil Achabovi na cestu k jeho místu. „Jsou spuštěny
do vody? Spusťte je, vpředu i vzadu. Rychle!“
„Stát!“ zvolal Achab. „Hrejme poctivou hru, třebaže jsme slabší
stranou! Pomáhal bych vztyčit hromosvody na Himálaji a Andách,
aby byl celý svět zajištěn, ale jen žádné výsady! Nech je být!“
„Podívejte se nahoru!“ zvolal Starbuck. „Oheň svatého Eliáše!
Ráhnoví světélkuje, světélkuje!“
Všechny ráhnové hroty byly posázeny bledými plamínky. Aponěvadž na trojklaných koncích stožárových hromosvodů seděly hrotité
bílé plaménky, všechny tři vysoké stožáry tiše plály v tomto sirnatém vzduchu jako tři obrovské voskovice před oltářem.
 553 
„Čert vzal člun! Nech ho být!“ zvolal Stubb v okamžiku, kdy prudká vlna zvedla jeho vlastní člun, takže mu okraj zle přimáčkl ruku,
když jej chtěl přitáhnout. „Čert ho vem!“  ale když sklouzl opět na
palubu, vzhlédl a zpozoroval plameny; okamžitě změnil hlas a zvolal: „Eliášův oheň buď milostiv nám všem!“
Klení je u námořníků něčím zcela všedním. Klejí, když jsou omámeni mrtvou tišinou, klejí i za největší bouře. Kletby budou chrlit
i z ráhnových hrotů košové plachty, když div nesletí do zpěněného
moře. Ale na všech svých plavbách jsem zřídkakdy uslyšel obvyklá
zaklení, když na lodi spočinul hořící prst boží; když Jeho „Mene,
mene, tekel, ufarsin“ bylo vetkáno do stěžňových úpon a do lanoví.
Když nahoře planul bledý oheň, očarované mužstvo skoro nemluvilo; stáli v jednom semknutém houfu na přední palubě a jejich
oči se při tom bledém světélkování leskly jako daleké souhvězdí.
Obrovský černoch Dagů se zdál třikrát větší, než skutečně byl, jak
tu čněl v tom strašidelném světle, a vypadal jako černý mrak, z kterého blesk vyšlehl. Otevřená ústa Taštegova ukazovala bílé žraločí
zuby; svítily tak podivně, jako by rovněž byly zažehnuty posvátným
ohněm. Kvíkvegovi v tom nadpřirozeném světle hořelo tetování na
těle jako modré plameny Satanovy.
Konečně obraz zmizel, když pohasla bledá zář nahoře. A znovu
byla Pequod i se všemi na palubách zahalena černým příkrovem.
Když po chvíli Starbuck vykročil vpřed, narazil na někoho. Byl to
Stubb. „Co si myslíš teď, člověče? Slyšel jsem tvůj výkřik. Nebyl už
takový, jako když jsi zpíval.“
„Ne, ne, to ne; řekl jsem, aby Eliášův oheň byl milostiv nám všem.
Aještě doufám, že bude. Ale cožpak bývá milostiv jenom protáhlým
obličejům? Nemá soucit s tím, kdo se směje? A podívejte se, pane
Starbucku  ale na dívání je příliš tma. Tedy mě aspoň poslouchejte.
Ten oheň na stožárech mám za dobré znamení; stožáry jsou zakořeněny v podpalubí, které je skoro napěchováno vorvaninou. A tak
se všechen tuk potáhne nahoru do stožárů jako míza ve stromě.
Ano, z našich tří stožárů ještě budou tři svíce z vorvaniny! To je to
slibné, co jsme viděli.“
 554 
V tom okamžiku Starbuck zahlédl Stubbovu tvář, jež nyní začínala prosvítat tmou. Pohlédl vzhůru a zvolal: „Podívej se, podívej
se!“ A znovu bylo vidět vysoké, hrotité plameny, jejichž bledé světlo
vypadalo dvojnásob nadpřirozeně.
„Eliášův oheň buď milostiv nám všem!“ zvolal opět Stubb.
Uhlavního stožáru, právě pod dublonem a plamenem, klečel Pars
před Achabem, ale hlavu od něho odkláněl. Blízko nich na zohýbaném a vyšinutém ráhnoví několik námořníků právě upevňovalo
příčnou záporu; když je záře ochromila, přimkli se k sobě a viseli
bezmocně jako chumáč omámených vos na sehnuté ratolesti v sadě.
Ostatní zůstávali připoutáni k palubě v různých očarovaných pozicích jako kostry v Herculaneu, strnulé vstoje, v chůzi nebo v běhu;
všichni se však dívali vzhůru.
„Ano, ano, hoši,“ zvolal Achab. „Podívejte se na to; dobře si to
zapamatujte! Bílý oheň jen osvětluje cestu k bílé velrybě. Podejte mi
ten řetěz od hlavního hromosvodu; rád bych cítil jeho tep a nechal
bušit svůj tep proti jeho tepu. Krev proti ohni! Tak.“
Potom se obrátil, sevřel v levé ruce poslední článek řetězu, opřel
nohu o Fedallaha a s očima upřenýma vzhůru a zvednutou pravou
paží stál vzpřímen před nebetyčným trojramenným svícnem s trojicí plamenů.
„Ach, ty čistý duchu čistého ohně, kterého jsem na těchto vlnách
kdysi jako Peršan vzýval, až jsi mě při tom posvátném úkonu tak
sežehl, že do této chvíle mám jizvu; teď tě znám, ty čistý duchu,
a teď vím, že pravým uctíváním tebe je vzdor. Ani láska, ani uctivost u tebe nedojdou milosti; také na zášť máš jedinou odpověď:
zabít; a všichni jsou zabiti. Žádný neohrožený šílenec se teď nestaví
proti tobě. Uznávám tvou moc, která nezná řeči ani místa, ale do
posledního záchvěvu svého zpustošeného života se budu vzpírat,
aby mě neovládla naprosto a bezpodmínečně. Uprostřed zosobněné neosobnosti tady stojí osobnost. Třeba jsem při nejlepším
pouhý bod, ať jsem přišel odkudkoli a ať jdu kamkoli, přece, pokud
žiji pozemským životem, žije ve mně královská osobnost a zná svá
královská práva. Válka je však utrpení a nenávist je trýzeň. Přijď
 555 
v své nejnižší podobě lásky, a kleknu před tebou a políbím tě, ale
v podobě nejvyšší přijď jako čistá nadzemská moc; a třeba vysíláš
plně naložená loďstva světů, tento zde zůstává posud lhostejný. Ach,
ty čistý duchu, ze svého ohně jsi mě stvořil a jako pravé dítě ohně
ti jej svým dechem vracím.“
[Náhle několik blesků za sebou; devět plamenů vyšlehne podélně
do trojnásobné dřívější výšky. Achab s ostatními zavře oči a pevně si
na ně tiskne pravici.]
„Uznávám tvou moc, neznající řeči ani místa, neřekl jsem to tak?
Nikdo to ze mne nevynutil; ani nyní nepouštím z rukou tento řetěz.
Můžeš mě oslepit, ale já si najdu cestu hmatem. Můžeš mě strávit,
ale pak ze mne bude popel. Přijmi poctu od těchto ubohých očí
a chvějících se rukou. Já bych ji nechtěl. Blesk mi oslnivě proniká
lebkou; oční bulvy mě bolí a bolí: mám pocit, jako by celá moje zmučená hlava byla sťata a válela se po nějaké ohlušující podlaze. Ach,
ach! I oslepen k tobě budu ještě promlouvat! Ačkoli jsi světlo, vyšlehuješ z temnoty; já však jsem temnota šlehající ze světla, šlehám
z tebe! Oštěpy přestávají dopadat; otevři oči, vidíš, či ne? Tam hoří
plameny! Ach ty velkomyslný! Teď se pyšním svým rodokmenem.
Tys však jen mým ohnivým otcem; svou líbeznou matku neznám.
Ach ty krutý! Co jsi s ní učinil? V tom je má hádanka; ale tvá je větší. Ty nevíš, odkud přicházíš, proto o sobě říkáš, že jsi nezplozený;
jistě neznáš svůj počátek, proto si říkáš věčný. Já o sobě vím, co ty
o sobě nevíš, ó ty všemohoucí! Převyšuje tě cosi nevtěleného, ty
jasný duchu, něco nebo spíš někdo, pro koho všechna tvá věčnost
je pouhý čas a všechna tvoje tvořivost pouze mechanická. Skrze
tebe, tvé planoucí já, vidí mé sežehnuté oči nejasně tu bytost. Ach
ty ohnivý nalezenče, ty poustevníku existující od nepaměti, také
ty máš svou nesdělitelnou záhadu, své nesdílené hoře. Zde opět
poznávám s hrdou bolestí svého otce. Vyšlehni, vyšlehni a olizuj
oblohu! Vyšlehnu s tebou, budu hořet s tebou! Chtěl bych s tebou
splynout. Vzdorně tě vzývám!“
„Člun! člun!“ křičel Starbuck. „Podívej se na svůj člun, starče!“
Achabova harpuna, která byla ukuta v Perthově ohni, zůstala pev-
 556 
ně zasunuta ve velké vidlici, takže vyčnívala nad příď jeho člunu;
ale moře, které zničilo dno člunu, strhlo z harpuny neupevněnou
koženou pochvu, a nyní z obnaženého ocelového ostří vyrážel vodorovný plamen, bledý a rozštěpený. Když tam ta mlčenlivá harpuna
hořela jako hadí jazyk, Starbuck chytil Achaba za loket: „Bůh, Bůh
je proti tobě, starče; dej si pozor! Je to nešťastná plavba; nešťastně začala, nešťastně pokračuje. Otočme ráhna, dokud je ještě čas,
starče, a využijme větru k cestě domů, abychom se vydali na lepší
plavbu, než je tato.“
Posádka zaslechla, co volá Starbuck, a zachvácena panikou okamžitě utíkala k zvratným lanům  ačkoli jedna plachta nezůstala
viset. Všechny myšlenky poděšeného prvního důstojníka byly pro
tuto chvíli myšlenkami jejich; vyrazili výkřik zpola vzpurný. Ale
Achab odhodil řinčící řetěz od hromosvodu na palubu, chopil se
hořící harpuny a mával jí mezi nimi jako pochodní, přísahaje, že probodne prvního námořníka, který se jen opováží rozvázat konec lana.
Zkamenělí pohledem na něho a ještě víc ze strachu před ohnivým
kopím, které držel, muži zděšeně ustoupili a Achab opět promluvil:
„Všechny vaše přísahy, že budete pronásledovat bílou velrybu,
jsou tak závazné jako moje, a starý Achab je vázán srdcem, duší
i tělem, slovem a životem. A abyste věděli, jakým rytmem bije toto
srdce, podívejte se: takto uhasím poslední strach!“ A jedním fouknutím udusil plamen.
Jako za větrné bouře, řádící na rovině, lidé utíkají od osamělého
obrovského jilmu, jehož výška a síla je tím víc ohrožuje, poněvadž
je hromosvodem pro blesky, tak při těchto slovech mnozí námořníci
v zoufalé hrůze prchali od Achaba.
 557 
CXX.
PALUBA KE KONCI
PRVNÍ NOČNÍ HLÍDKY
[Achab stojí u kormidla. Starbuck přichází k němu.]
Musíme sejmout ráhno hlavní košové plachty, pane! Úvazek se uvolňuje a ráhnový zvedák na straně závětrné je skoro zničen. Mám je
strhnout, pane?“
„Nic nestrhávej; přivaž je. Kdybych měl ráhna vrcholových plachtiček, vytáhl bych je nyní nahoru.“
„Pane?  Probůh, pane!“
„Nu?“
„Kotvy se uvolnily, pane. Mám je dát vytáhnout dovnitř?“
„Nic nestrhuj a ničím nehýbej; jenom všechno uvázat! Zvedá
se vítr, ale dosud nedosáhl mých výšin. Rychle, a měj se k tomu! 
U všech stěžňů a kýlů! Sejmout ráhno mé hlavní košové plachty!
Óvy pánpáteři! Nejvyšší plavidla byla dělána pro nejdivočejší větry,
a toto mé mozkové plavidlo teď pluje mezi oblaky, jež letí o závod.
Mám ráhno strhnout? Ach, jen zbabělci svinují plachty své duše
za bouřlivých dob. Jak to tam nahoře rachotí! Považoval bych to
dokonce za vznešené, kdybych nevěděl, že kolika je hlučná nemoc.
Ach, vezměte si lék, vezměte si lék!“
 558 
CXXI.
PŮLNOC — ZÁBRADLÍ
NA PŘEDNÍ PALUBĚ
[Stubb a Flask sedí na zábradlí a připoutávají zavěšené tam kotvy
dalšími lany.]
Ne, Stubbe, můžeš tam do toho uzlu tlouci, jak chceš, ale do mne
nikdy nevtlučeš, cos právě povídal. Jak je to dlouho, cos říkal pravý
opak? Neříkals jednou, že každá loď, na které pluje Achab, měla by
platit zvláštní zvýšené pojistné, jako kdyby byla naložena na zádi
soudky prachu a na přídi bedničkami sirek? Počkej, neříkals to?“
„Nu, a kdyby? Co na tom? Jestliže jsem od té doby zčásti změnil
svou kůži, proč bych neměl změnit také svůj názor? Ostatně, dejme tomu, že opravdu máme na zádi soudky s prachem a na přídi
bedničky se sirkami. Jak by u ďábla mohly sirky chytit při takovém lijáku? Ty, človíčku, máš také hezky rudé vlasy, a přece teď
nechytneš. Otřepej se! Jsi Aquarius neboli Vodnář, Flasku; mohl bys
z hrnce svého kabátu nalévat vodu do džbánů. Cožpak nevíš, že pro
tato zvláštní nebezpečí mají námořní pojišťovací společnosti také
zvláštní záruky? Tady jsou hydranty, Flasku. Ale pozor, odpovím ti
ještě na tu druhou věc. Nejdřív zvedni nohu z hlavice kotvy, abych
mohl provléknout lano, a teď poslouchej! Jak velký je v tom rozdíl,
držíme-li za bouře drát od stožárového hromosvodu nebo stojíme-
-li také za bouře u samého stožáru, který nemá žádný hromosvod?
Cožpak nevidíš, chytráku, že tomu, kdo drží hromosvod, se nemůže
nic stát, dokud není stožár zasažen? O čem tedy mluvíš? Ze sta lodí
má sotva jedna hromosvody, aAchab, ano, člověče, amy všichni jsme
podle mého skromného mínění nebyli ve větším nebezpečí nežli
všechny posádky desetitisíců lodí, které jsou teď na moři. Vždyť ty,
King-Poste, ty bys asi chtěl, aby každý člověk na světě běhal s malým hromosvodem na klobouku jako miliční důstojník s chocholem
z peří a aby za sebou ploužil drát jako šerpu. Proč nejsi rozumný,
 559 
Flasku? Vždyť je to snadné být rozumný. Pročpak to nezkusíš? Každý
člověk, který jen trochu vidí, dokáže být rozumný.“
„To nevím, Stubbe. I tobě to někdy připadá těžké.“
„Ano, když je člověk promočený na kůži, pak je těžké mít rozum,
to je pravda. A já už budu od toho lijáku skrz naskrz. Ale nechme
toho; chyť tamtu smyčku a podej mi ji! Připadá mi, že teď přivazujeme ty kotvy tak důkladně, jako by se jich už nikdy nemělo použít.
Připadá mi, Flasku, že připoutávat tyhle dvě kotvy je asi tak jako
svazovat člověku ruce za zády. A jaké náramné ruce to jsou! Jak
dovedou držet! Rád bych věděl, Flasku, zda je svět někde zakotven.
Je-li opravdu, to se tedy houpá na kabelu náramně dlouhém. Sklepni
ten uzel, a jsme hotovi. Dobře; nejvíc nás uspokojí, vyskočíme-li
na palubu, když už nemůžeme na pevninu. Poslechni, vyždímej mi
kabát, ano? Děkuji. Lidé se smějí šosům u kabátu, Flasku, ale mně
se zdá, že za všech bouří by se měl na moři nosit šosatý kabát. Šosy
se dolů zužují, víš, a pěkně odvádějí vodu. Zrovna tak třírohé klobouky. Ty ohrnuté okraje chrání jako okapy. Nechci už žádné krátké
kazajky a námořnické klobouky. Budu nosit kabáty s dlouhými šosy
a narazím si ohrnutý klobouk. Ouha! Ach, klobouk mi letí do moře.
Bože, bože, že ten vítr z nebe je tak nevychovaný! To je ošklivá noc,
kamaráde.“
 560 
CXXII.
O PŮLNOCI NA STOŽÁRU
HROMY A BLESKY
[Taštego připevňuje provazy ráhno košové plachty hlavního stožáru.]
Uf, uf, uf. Dost už toho hromu! Už je toho hromu tady víc než dost!
Kčemu je hromobití? Bum, bum, bum. My nechceme bum, my chceme rum, dejte nám sklenici rumu. Uf, uf, uf!“
 561 
CXXIII.
MUŠKETA
Kormidelník, řídící Pequodu držadlem z velrybí čelisti, byl jeho křečovitými pohyby za nejprudších nárazů tajfunu mnohokrát vržen na
palubu, ačkoli bylo zajištěno výpomocnými lany  ale ta byla málo
napjatá  poněvadž držadlo potřebovalo trochu volnosti k pohybu.
Za bouře tak prudké jako tato, kdy se loď ve vichřici zmítá jako
pouhý korkový míček, nebývá zjevem nijak neobvyklým, že se jehly
v kompasech občas točí kolem dokola. Tak tomu bylo i na Pequodě:
při každém nárazu mohl kormidelník pozorovat, s jakou závratnou
rychlostí se jehly otáčejí na mapách. Je to podívaná, při které se
sotva kdo ubrání jakémusi neobvyklému rozčilení.
Několik hodin po půlnoci se tajfun natolik uklidnil, že po velké
námaze Starbuckově a Stubbově  jeden pracoval na přídi a druhý na zádi  byly roztrhané zbytky kosatky a plachet z předního
a hlavního stožáru odříznuty od ráhen a vířivě se nesly ke straně
návětrné jako peří albatrosa, které často odletuje do větru, když se
pták zmítaný bouří udržuje ve vzduchu.
Námořníci připevnili a skasali tři nové náhradní plachty a dále
nazad upevnili počasovou vratiplachtu, takže loď brzo brázdila vlny
zase poněkud jistěji. Kormidelníkovi byl znovu určen kurz  tentokrát na východojihovýchod  kterým měl vést loď, bude-li to možné.
Dokud bouře zuřila, kormidloval totiž jen souhlasně s jejími poryvy.
Když nyní dostával loď co možná do správného směru, dívaje se přitom stále na kompas, vida! dobré znamení! Vítr přicházel odzadu.
Ano, nepříznivý vítr se měnil v příznivý!
Okamžitě byly plachty napjaty za zpěvu veselé písně Hola, příznivý vítr nám vane! Vesele do toho, braši! Posádka zpívala radostí,
že tak slibná událost brzy usvědčila ze lži zlověstná znamení předchozí.
Starbuck splnil stále platný rozkaz svého velitele  aby mu totiž
okamžitě ohlásil, a to v kteroukoli ze čtyřiadvaceti hodin, každou
 562 
důležitou změnu na palubě  a sotva nařídil plachty proti větru 
i když to činil s odporem a zachmuřeně  hned potom mechanicky
sešel dolů, aby o tom podal zprávu kapitánu Achabovi.
Nežli zaťukal na kapitánovu kajutu, bezděky před ní na okamžik
stanul. Visutá lampa, houpající se dlouhými výkyvy sem a tam, hořela jasně a vrhala výrazné stíny na přiražené starcovy dveře, jež
byly tenké a místo hořejších výplní měly zasazeny žaluzie. Osamělá
kabina pod palubou vzbuzovala dojem, že v ní vládne jakési bzučivé
ticho, i když je kolem dokola přehlušuje řev živlů. Nabité muškety svítily na polici, opřeny o přední pažení. Starbuck byl počestný,
přímý člověk, ale v okamžiku, kdy spatřil muškety, záhadně se mu
vynořila ze srdce zlá myšlenka, jenže byla tak smíšena s průvodními
úmysly neutrálními a dobrými, že si v té chvíli sotva uvědomil, jak
je špatná.
„Byl by mě jednou zastřelil,“ řekl si pro sebe, „ano, tamhle je právě ta mušketa, kterou na mne namířil; ta s tou ozdobnou pažbou.
Sáhnu na ni  zvednu ji. Tak. Kupodivu, že já, který jsem vymrštil
tolik smrtících kopí, teď se tak chvěji. Nabita? Musím se podívat.
Ano, ano, a prach je v pánvičce. To není dobré. Neměl bych jej vysypat?  Počkejme. Vyléčím se z toho. Budu směle držet pušku v ruce
a přemýšlet. Přicházím mu oznámit příznivý vítr. Ale jak příznivý?
Příznivý pro smrt a zkázu  to znamená příznivý pro Moby Dicka.
Příznivý vítr, který je příznivý jen pro tu prokletou rybu.  Právě
tuto hlaveň na mne namířil!  právě tu; tuhle  tady ji držím. Byl
by mě zabil právě tou věcí, kterou teď mám v ruce. Ano, a byl by
klidně pobil celou posádku. Což neříká, že nestrhne ráhna v žádné
bouři?  Což neroztříštil svůj nebeský kvadrant? A netápe po cestě
na tomto nebezpečném moři, když polohu lodi určuje omylným
rychloměrem? A nepřísahal právě v tomto tajfunu, že neužije hromosvodů? Máme pokorně strpět, aby šílený stařec strhl s sebou do
zkázy celou lodní posádku?  Ano, stane se svévolným vrahem víc
než třiceti lidí, postihne-li tuto loď nějaké smrtelné neštěstí. A že se
loď do smrtelného neštěstí řítí, bude-li Achab jednat podle svého,
na to má duše přísahá. Kdyby tedy byl v tomto okamžiku  odstra-
 563 
něn, nedopustil by se toho zločinu. Co, mluví ze sna? Ano, právě
tam, tam uvnitř spí. Spí? Ano, ale dosud žije a brzy se opět probudí.
Vždyť já ti nemohu odporovat, starče! Nevyslechneš žádný rozumný důvod, žádnou výstrahu, žádnou prosbu; vším tím opovrhuješ.
Žádáš si jen jediné věci: abychom slepě poslouchali tvých slepých
rozkazů. Ano, a neříkáš, že jsme se zaslíbili tvou přísahou? Neříkáš,
že všichni jsme Achabové? Velký Bože, odpusť!  Ale cožpak tu není
jiného východiska  zákonného východiska? Uvěznit ho a odvézt ho
domů? Co? Je nějaká naděje, že je možno vyrvat tomuto starci živou
moc z jeho živých rukou? Jen blázen by se o to pokoušel. Řekněme,
že by byl přemožen; že bychom ho celého omotali provazy a lany
a připoutali řetězem k železným kruhům v podlaze této kajuty. Byl
by v té chvíli hroznější než tygr v kleci. Nesnesl bych ten pohled.
Nemohl bych patrně uniknout jeho vytí. Všechna pohoda i sám spánek a neocenitelný rozum by mě opustily na té dlouhé, nesnesitelné
plavbě. Nuže, co tedy zbývá? Pevnina je na sta mil odtud a nejblíže
je uzavřené Japonsko. Stojím tu sám na širém moři a mezi mnou
a zákonem leží dva oceány a celá pevnina.  Ano, ano, je to tak.  Je
nebe vrahem, když jeho blesk zasáhne v posteli budoucího vraha
a seškvaří prostěradla a kůží dohromady?  A byl bych tedy já vrahem, kdybych “ a obezřetně, kradmo přiložil ústí nabité muškety
na dveře, dívaje se poněkud stranou.
„V této výši se uvnitř kývá Achabovo visuté lůžko; tady je jeho
hlava. Jen stisknout, a Starbuck se může dožít shledání se ženou
a dítětem.  Ach Marie, Marie!  hochu, hochu, hochu! Ale neprobudím-li tě k smrti, starče, kdoví, do jakých neprobádaných hloubek
klesne ještě tento týden Starbuckovo tělo a celá posádka s ním? Velký Bože, kde jsi? Mám? Mám?  Vítr se zmírnil a změnil, pane. Horní
a hlavní plachty jsou napjaty a nataženy! Loď pluje svým kurzem.“
„Všichni na záď! Ach Moby Dicku, konečně svírám tvé srdce!“
Taková slova zazněla z neklidného spánku starého muže, jako
kdyby Starbuckův hlas způsobil, že sen dlouho němý začal mluvit.
 564 
Mušketa dosud napřažená se zachvěla na dveřích jako paže opilcova. Zdálo se, že Starbuck zápasí s andělem. Obrátil se však ode
dveří, položil smrtící hlaveň na polici a odešel.
„Spí příliš tvrdě, pane Stubbe. Sejdi dolů, probuď ho a řekni mu
to. Musím tu dohlédnout na palubu. Však víš, co mu říci.“
 565 
CXXIV.
MAGNETICKÁ STŘELKA
Příštího jitra se po moři dosud neuklidněném valily dlouhé, pomalé
vlny ohromné velikosti, které narážely na bublavou brázdu Pequody
a postrkovaly loď jako rozevřené dlaně obra. Vítr vál bez ustání a byl
tak silný, že se nebe podobalo obrovským nadmutým plachtám. Celý
svět plul plnými plachtami před větrem. Plný jitřní jas obestíral
neviditelné slunce, jež se prozrazovalo jen prudkým vyzařováním
v místě, kde hromadně vyrážely dýky jeho paprsků. Všechno bylo
zaplaveno zářením jako korunovaní babylonští králové a královny.
Moře se podobalo tyglíku s roztaveným zlatem, které bublavě kypí
světlem a žárem.
Achab stál stranou, dlouho zachovávaje očarované mlčení, a kdykoli se kymácející loď zabořila přídí do vln, obrátil se, aby viděl
jasné sluneční paprsky vpředu, a když zase hluboko poklesla zádí,
otočil se zpátky a viděl vzadu opět slunce, jak splývá týmiž žlutými
paprsky s přímou stopou lodi.
„Ho, hó, má lodi! Teď by bylo docela možné vidět v tobě mořský
vůz slunce. Hola, všichni národové před mou přídí, přivážím vám
slunce! Připřáhněte další vlny; haló, přípřež, mé spřežení je moře!“
Ale náhle se zarazil nějakou protichůdnou myšlenkou, rozběhl se
a ostře se tázal, jakým směrem loď pluje.
„Východojihovýchodně, pane,“ odpověděl polekaný kormidelník.
„Lžeš!“ udeřil ho zaťatou pěstí. „Pluješ v tuto ranní hodinu na
východ a máš přitom slunce v zádech?“
Všechny to ohromilo. Zjev, který Achab právě pozoroval, kupodivu ušel ostatním, jistě jen proto, že tak lstivě klamal svou zřejmou
viditelností.
Achab bezmála vstrčil hlavu až do kompasnice a jediným pohledem v mžiku přehlédl kompasy. Zdvižená paže mu zvolna klesala
a na chvíli se téměř potácel. Starbuck se mu podíval přes rameno,
 566 
a hle! oba kompasy ukazovaly na východ, a Pequod stejně neklamně
plula na západ.
Ale nežli se mohly rozšířit mezi mužstvem první zprávy divoce
poplašné, starý muž se tvrdě zasmál a zvolal: „Už vím! To se už jednou stalo. Pane Starbucku, dnes v noci nám blesk obrátil kompasy 
tak je to. Myslím, žes už dřív slyšel o něčem takovém?“
„Ano, ještě ale nikdy se mi to nestalo, pane,“ řekl bledý důstojník
zasmušile.
Nutno podotknout, že za prudkých bouří se takové věci na lodích
nejednou přihodily. Jak všichni víme, magnetická energie kompasové střelky je v podstatě stejná jako elektřina nashromážděná na
nebi. Proto se nelze příliš divit, že se něco takového stane. V případech, kdy blesk skutečně zasáhl loď, takže srazil několik ráhen
a strhal lanoví, byla střelka postižena někdy ještě osudněji  všechna
její magnetičnost byla zničena, takže ocel dříve magnetická neměla
cenu o nic větší než babiččin pletací drát. Ale v žádném případě
taková střelka už nikdy nenabude sama sebou původní vlastnosti,
která byla takto zkažena nebo ztracena. A jsou-li zasaženy magnetické střelky v kompasnici, stihne stejný osud i každý jiný kompas
na lodi, i kdyby byl zapuštěn do nejspodnější vaznice.
Stařec se rozvážlivě postavil před kompasnici, a dívaje se na obě
obrácené magnetické střelky, zjistil si nataženou rukou přesné postavení slunce, a uspokojen poznáním, že magnetické střelky jsou
obráceny přesně na stranu opačnou, vykřikl rozkaz, aby loď podle
toho změnila směr. Mužstvo přehodilo ráhna a Pequod znovu zabořila neohroženou příď do větru vanoucího proti ní, poněvadž vítr
domněle příznivý byl nepravý.
Starbuck zatím nic neříkal, ať už si tajně myslil cokoli, nýbrž dal
jen klidně všechny potřebné rozkazy. Stubb a Flask  kteří tentokrát,
jak se zdálo, do jisté míry sdíleli jeho pocity  bez reptání se stejně
přizpůsobili. A mužstvo, třeba někteří potichu bručeli, přece jen
mělo větší strach z Achaba než z osudu. Na pohanské harpunáře to
jako vždy předtím skoro vůbec nepůsobilo; anebo jestliže působilo,
 567 
tedy jen nějakým magnetismem, který do jejich spřízněných srdcí
proudil z neoblomného srdce Achabova.
Starý muž přecházel nějakou dobu po palubě, pohroužen ve
zmatené snění. Když mu kostěná noha náhodou uklouzla, spatřil
rozbité měděné pozorovací rourky kvadrantu, jímž minulého dne
mrštil o palubu.
„Ty ubohý, pyšný pozorovateli nebes a sluneční lodivode! Já včera
rozbil tebe a dnes by kompasy rády rozbily mne. Tak, tak. Ale Achab
je dosud pánem nad magnetovou rudou. Pane Starbucku  jedno
kopí bez násady, kladivo a nejmenší jehlu plachtářovu! Rychle!“
Když se teď chystal uskutečnit své vnuknutí, vedly ho k tomu
snad i vedlejší rozumné pohnutky, nejspíše snaha oživit ducha posádky ohromujícím obratným výkonem v případě tak podivuhodném, jako bylo obrácení kompasových střelek. Mimoto stařec dobře
věděl, že je sice možno řídit loď i při obrácených magnetických
střelkách, třebaže dost svízelně, ale že takového něco nezůstane
bez vlivu na pověrčivé námořníky, kteří proto budou samý strach
a zlá předtucha.
„Mužové,“ pravil, obrátiv se pevně k posádce ve chvíli, kdy mu
důstojník podával žádané věci. „Moji hoši, hrom obrátil starému
Achabovi střelky; ale z tohoto kousku oceli si Achab dovede udělat
střelku novou, která bude ukazovat tak správně jako kterákoli jiná.“
Námořníci vyměňovali zahanbeně pohledy otrockého obdivu
a okouzlenýma očima sledovali, jaké čáry se budou dít. Starbuck
hleděl stranou.
Ranou lodního kladiva urazil Achab ocelovou hlavici kopí a podal důstojníkovi zbývající dlouhou železnou tyč, žádaje ho, aby ji
držel přímo vzhůru, tak aby se nedotýkala paluby. Potom kladivem
vytrvale bušil na horní konec železné tyče, načež umístil hrot otupené jehly na vrchol tyče a několikrát na něj lehčeji udeřil kladivem.
Důstojník mu přitom držel tyč jako dříve. Pak s ní prováděl nějaké
podivné pohyby  těžko říci, zda byly nutné ke zmagnetizování oceli
či zda měly jen zvýšit údiv posádky  a požádal o lněnou nit. Přistoupil ke kompasnici, obě otočené jehly vyňal a plachtovou jehlu
 568 
zavěsil za její střed vodorovně nad jednu kompasovou mapu. Jehla
se nejdříve otáčela stále dokola, chvějíc se a třesouc na obou koncích, až se konečně ustálila a Achab, který až dosud napjatě čekal
na tento výsledek, odstoupil rázně od kompasnice, ukázal na ni
napřaženou rukou a zvolal: „Podívejte se sami, není-li Achab pánem
vodorovného magnetovce! Slunce je na východě a tento kompas na
to přísahá!“
Jeden po druhém nakukovali, poněvadž nic jiného než jejich oči
nemohlo přesvědčit nevědomost tak velkou, jako byla jejich, a jeden
po druhém se odkrádali.
Pohled jeho divokých očí, plných pohrdání a vítězství, ukazoval
potom Achaba v celé jeho osudné pýše.
 569 
CXXV.
RYCHLOMĚR A ŠŇŮRA
Ačkoli Pequod, osudem stíhaná, byla za této plavby již tak dlouho
na moři, užívali jejího rychloměru na šňůře jen zřídka. Některé lodi
obchodní a mnohé velrybářské zanedbávají úplně měření, zejména
když křižují. Pevně spoléhají na jiné způsoby, jak určit postavení
lodi. Zároveň ovšem, a často spíše jen pro formu a pro nic jiného, zaznamenávají pravidelně každou hodinu na obvyklou tabulku směr,
kterým loď pluje, i odhadnutou průměrnou rychlost. Tak tomu bylo
i na Pequodě. Dřevěné kolo s připojeným hranatým rychloměrem
visely dlouho netknuty pod zábradlím na zádi. Deštěm a vodní sprší
navlhly, na slunci a ve větru se zbortily a přístroj, visící tak dlouho
nečinně, zpuchřel spojeným působením všech živlů. Ale Achab toho
všeho nedbal, ovládnut svým rozmarem, a když se za několik hodin
po scéně s magnetkou podíval na kolo, uvědomil si, že kvadrant už
nemá, a vzpomněl si na svou vášnivou přísahu o rychloměru. Loď
při plavbě zapadala, vzadu se vlny bouřlivě vzdouvaly.
„Haló, vy tam vpředu! Spustit rychloměr!“
Přišli dva námořníci. Zlatově zbarvený Tahiťan a šedivý muž
z Manu.
„Chopte se kola, jeden z vás, budu spouštět.“
Šli až na kraj zádi ke straně návětrné, kde se paluba lodi větrem
nakloněné téměř nořila do smetanového moře, které útočilo na bok.
Muž z Manu uchopil kolo, držel je ve výši za vyčnívající držadla
vřetena, kolem něhož se otáčí cívka šňůry, a tak tu stál s hranatým
rychloměrem svěšeným, dokud k němu Achab nepřikročil.
Achab stál před ním a lehce odvíjel asi třicet nebo čtyřicet závitů,
aby si vytvořil počáteční smyčky, které měl hodit do moře. Tu se
však odvážil promluvit starý muž z Manu, jenž bedlivě pozoroval
kapitána i šňůru.
„Pane, nedůvěřoval bych jí. Ta šňůra vypadá příliš zpuchřelá.
Dlouhý žár a mokro ji zničily.“
 570 
„Ta vydrží, starý pane. Což snad dlouhý žár a mokro zničily tebe?
Zdá se, že držíš dobře pohromadě. Nebo snad správněji, život tě
drží, ne ty jej.“
„Držím cívku, pane. Ale jak myslí můj kapitán. Pro mé šediny se
nehodí, abych se hádal, zejména ne s představeným, který nikdy
nic neuzná.“
„Co to znamená? Máme tu záplatovaného profesora na univerzitě
královny přírody, postavené na žulových základech? Ale zdá se mi,
že je příliš užitečný. Kde ses narodil?“
„Na malém skalnatém ostrově Manu, pane.“
„Výborně! Tos dobře trefil na svět.“
„To nevím, pane, ale narodil jsem se tam.“
„Na ostrově Manu, na ostrově Člověk, což? To je dobré i jinak.
Tady je člověk z člověka. Muž narozený na nezávislém kdysi ostrově
člověk, a nyní člověčenství zbavený člověk z člověka; který je vysáván  čím? Nahoru s tím kolem! Mrtvá, slepá stěna rozbije nakonec
všechny zvídavé hlavy. Nahoru s ním! Tak!“
Rychloměr byl vržen do moře. Volné závity se rychle napínaly
v dlouhou šňůru táhnoucí se za lodí a potom se naráz kolo začalo
točit. Rychloměr byl valícími se vlnami hned škubavě vyzvedán,
hned strhován a jeho vlečný odpor způsobil, že se starý muž, který
držel kolo, podivně zapotácel.
„Drž pevně!“
Rup! Šňůra příliš napjatá se prohnula v dlouhou girlandu. Vlečný
rychloměr se utrhl.
„Rozdrtil jsem kvadrant, hrom obrátil magnetické střelky, a teď
šílené moře urve šňůru rychloměru! Ale Achab dovede všechno spravit. Vytahuj šňůru, Tahiťane, a ty ji navinuj, muži z Manu!
A hleďte, aby tesař udělal nový rychloměr, a ty sprav šňůru! Postarejte se o to!“
„Odchází. Pro něj jako by se nic nestalo. Ale já mám dojem, že se
uvolňuje osa z prostředku světa. Navinuj, navinuj, Tahiťane! Tahle
šňůra se rozvinuje neporušená a rychlými otáčkami, ale zpátky se
vrací zpřetrhaná a tuze pomalu. Vida, Pip! Jdeš nám pomoci, Pipe?“
 571 
„Pipe? Komu říkáš Pipe? Pip vyskočil z velrybářského člunu. Pip
je nezvěstný. Podívejme se, zda jste ho tu, rybáři, nevylovili. Ta šňůra
jde ztěžka. Myslím, že se jí drží. Setřes ho s ní, Tahiťane! Setřes ho,
nebudeme sem vytahovat žádné zbabělce. Tam! Jeho ruka právě
proráží vodu. Sekeru! Sekeru! Usekněte ji  my sem nevytahujeme
žádné zbabělce. Kapitáne Achabe, pane, pane! Je tu Pip a chce se
zase dostat na palubu.“
„Ticho, ty potrhlý budižkničemu,“ zvolal muž z Manu a uchopil
ho za loket. „Pryč odtud!“
„Větší idiot vždycky plísní menšího,“ bručel si Achab, přistupuje
k nim. „Ruce pryč od té svátosti! Cos říkal, hochu, kde že je Pip?“
„Tam za lodí, pane, vzadu. Tam, tam!“
„A kdo jsi ty, hochu? Nevidím tvůj odraz v prázdných panenkách
tvých očí. Ach bože, tato lidská bytost by mohla být sítem, kterým
by se prosívaly nesmrtelné duše! Kdo jsi, hochu?“
„Zvoník, pane. Cinkač. Lodní vyvolavač. Bim, bam, bim! Píp, Pip!
Sto liber hlíny odměnou za Pipa; pět stop vysoký  vypadá zbaběle  podle toho se nejrychleji pozná. Bim, bam, bim! Kdo viděl Pipa,
toho zbabělce?“
„Nemůže být žádného srdce nad sněžnou čarou. Ach ty chladné
nebe! Zhlédni sem! Zplodilo jsi toto nešťastné dítě a opustilos je, ty
tvořivý požitkáři! Pojď, hochu, dokud Achab bude žít, budeš bydlit
v jeho kajutě. Dojímáš mě do nejhlubších hlubin nitra, hochu. Jsi
ke mně připoután provazci utkanými z vláken mého srdce. Pojď,
půjdeme dolů!“
„Co je to? Tady je sametová kůže žraloka,“ pohlížel upřeně na
Achabovu ruku a ohmatával ji. „Ach, kdyby jen byl chudák Pip poznal
něco tak laskavého, snad by se byl nikdy neztratil! Tohle mi připadá,
pane, jako lanové zábradlí. Něco, čeho se mohou držet slabé duše.
Ach pane, zavolejte sem teď Pertha, ať skuje tyhle dvě ruce dohromady, černou s bílou, poněvadž ji už nikdy nechci pustit.“
„Ach hochu, ani já nechci pustit tvou ruku, ledaže bych tě tím
zavlékal do hrůz ještě větších než ty dosavadní. Nuže, pojď do mé
kajuty. Hle, vy, kteří věříte, že v bozích je soustředěno všechno dobro
 572 
a v člověku všechno zlo, podívejte se, jak vševědoucí bohové zapomínají na trpícího člověka! A člověk, třeba je idiot a neví, co dělá,
přece je pln něžných citů lásky a vděčnosti. Pojď! Jsem pyšnější na
to, že tě vedu za tvou černou ruku, než kdybych tiskl ruku císaře!“
„Tam jdou dva blázniví,“ hučel si starý muž z Manu. „Jeden blázní,
že je silný, druhý blázní slabostí. Ale tady je konec té shnilé šňůry 
a jak z ní teče! Spravovat ji, co? Myslím, že by bylo nejlepší mít šňůru
celou novou. Zeptám se na to pana Stubba.“
 573 
CXXVI.
ZÁCHRANNÁ PLAVATKA
Plujíc nyní na jihovýchod podle Achabovy nové magnetické střelky
a odhadujíc svou rychlost jen Achabovým rychloměrem na šňůře,
mířila Pequod vytrvale k rovníku. Plula dlouho pustými vodami
nikým nenavštěvovanými, nezahlédla jediné lodi, a poháněna ze
strany neměnným pasátním větrem, brázdila brzo vlny jednotvárně
mírné, takže to všechno vypadalo jako podivná klidná předehra
k nějaké bouřlivé a zoufalé scéně.
Když se konečně loď blížila k okraji rovníkových lovišť a za hluboké tmy, která předchází úsvit, plula kolem skupiny skalnatých
ostrůvků, byla pojednou hlídka, jíž tehdy velel Flask, ohromena
křikem tak žalostně divokým a nezemským  jako zalykavé kvílení
duší všech neviňátek zavražděných Herodem  že každý námořník
byl vyburcován ze snění a po několik okamžiků stál, seděl nebo se
opíral, strnule naslouchaje, podoben soše římského otroka. Divoký
křik byl stále na doslech. Křesťanská nebo civilizovaná část posádky
tvrdila, že to jsou mořské panny, a chvěla se; jen pohanští harpunáři
nebyli ustrašeni. Šedivý muž z Manu  nejstarší námořník  prohlásil, že ty divoké, pronikavé zvuky jsou hlasy lidí nedávno utonulých
v moři.
Achab dole ve visutém lůžku se nic nedověděl, až za šedého úsvitu, když přišel na palubu. Vyprávěl mu o tom Flask a připojil ony
chmurné výklady. Achab se dutě zasmál a vysvětloval zvláštní zjev
takto:
Skalnaté ostrovy, kolem kterých loď přeplula, jsou sídlištěm velkého množství tuleňů. Někteří mladí tuleni, kteří osiřeli, nebo matky, které přišly o mláďata, vynořili se asi poblíž lodi a doprovázeli
ji plačíce a štkajíce, jako naříkají lidé. Toto vysvětlení však některé
muže jen tím víc zneklidnilo, protože většina námořníků je velmi
pověrčivá, pokud jde o tuleně; působí to nejen jejich zvláštní hlasy,
když jsou v nebezpečí, nýbrž také lidská podoba jejich kulatých hlav
 574 
a zpola rozumné tváře, které zvědavě vykukují z vody kolem lodi.
V moři byli tuleni za jistých okolností nejednou omylem považováni
za lidi.
Bylo však určeno, aby se předtuchy posádky velmi věrohodně
potvrdily osudem jednoho z nich ještě téhož jitra. Při východu slunce slezl tento muž z visutého lůžka a vyšplhal se na své místo na
vrcholu předního stožáru. Bylo-li to proto, že se ještě pořádně neprobral ze spánku (námořníci totiž někdy lezou nahoru, a nejsou
ještě zcela při smyslech)  zda se to stalo tomu člověku právě takto,
o tom je marno mluvit; ale ať už to bylo jakkoli, nestál dlouho na
svém stanovišti: náhle bylo slyšet výkřik  výkřik a šramot. Pohlédli
nahoru, viděli padat nějaký stín, a když se podívali dolů, spatřili
v modrém moři malý zmítaný ostrůvek bílých bublin.
Hodili ze zádi záchrannou plavatku  dlouhý, úzký sud zavěšený
tam neustále, aby mohl být okamžitě vržen do vody, ale žádná ruka
se po něm nevztáhla. Aponěvadž slunce dlouho pražilo na plavatku,
byla rozeschlá a nyní se zvolna plnila vodou, vyschlé dřevo nasáklo
vodou ve všech pórech a soudek okovaný železem následoval námořníka ke dnu, jako kdyby mu chtěl být polštářem, třebas opravdu
tvrdým.
A tak první muž z Pequody, který vystoupil na stožár, aby pátral
po bílé velrybě v jejím lovišti, byl pohlcen hlubinami. Ale málokdo
si to asi v tu chvíli uvědomil. Vskutku, námořníci byli nějak málo
zarmouceni tou událostí, aspoň pokud šlo o její věštný význam;
nepokládali ji totiž za předzvěst neštěstí budoucího, nýbrž za vyplnění neštěstí již předpověděného. Prohlašovali, že teď už vědí, proč
slyšeli v noci ten divoký nářek. Jen starý muž z Manu to zase popíral.
Bylo teď nutno nahradit ztracenou záchrannou plavatku. Starbuck to dostal na starost. Nebylo však možno najít soudek dostatečně lehký; horečná nedočkavost námořníků se upínala jen k vyvrcholení cesty, které se zřejmě přibližovalo, a nechtělo se jim dělat jinou
práci než tu, která se přímo týká konečného cíle, ať už je jakýkoli;
proto by byli nechali lodní záď bez plavatky, kdyby nebyl Kvíkveg
podivnými náznaky a narážkami připomněl svou rakev.
 575 
„Záchrannou plavatku z rakve!“ zvolal ustrnulý Starbuck.
„Trochu divné, to bych řekl,“ pravil Stubb.
„Bude z ní docela dobrá plavatka,“ ozval se Flask, „tesař ji snadno
přizpůsobí.“
„Přineste ji nahoru, nic jiného nemáme po ruce,“ rozhodl Starbuck po zasmušilé odmlce. „Uprav ji, tesaři! Nedívej se tak na mne 
myslím tu rakev. Slyšíš mě? Uprav ji!“
„A mám přibít víko, pane?“ Mávl rukou, jako kdyby v ní držel
kladivo.
„Ano.“
„Amám spáry ucpat konopím, pane?“ Pohyboval rukou, jako když
svírá ucpávací želízko.
„Ano.“
„A mám ji potom vysmolit, pane?“ Pohyboval rukou, jako kdyby
pracoval se smolou.
„Jdi už! Co tě to posedlo? Udělej prostě záchrannou plavatku z té
rakve a dost.  Pane Stubbe, pane Flasku, pojďte se mnou dopředu.“
„Odchází dopálený. Celek snese, s podrobnostmi nechce nic mít.
Tohle se mi nelíbí. Udělal jsem nohu pro kapitána Achaba a ten ji
nosí jako slušný člověk. Ale udělal jsem truhlu pro Kvíkvega, a ten
do ní nechce složit hlavu. Všechna moje námaha, kterou jsem na tu
rakev vynaložil, má být zbytečná? A teď mi nařídí, abych z rakve
udělal záchrannou plavatku. To je jako obracet starý kabát, dávat
teď tělo na druhou stranu. Tohle příštipkaření nemám rád  vůbec se mi nelíbí. Je nedůstojné; to není práce pro mne. S tím ať si
hrají kluci dráteníci. My jsme něco lepšího. Rád se pustím jen do
čisté práce, nedotčené, řádně rozměřené; do něčeho, co na začátku
opravdu začíná, co má prostředek skutečně uprostřed a co také
končí, když je to hotovo. Nestojím o příštipkářskou práci, která má
konec uprostřed a začátek na konci. To staré báby dávají rády věci
příštipkovat. Bože! Jakou mají tyhle staré báby zálibu pro dráteníky!
Znám jednu pětašedesátnici, co kdysi utekla s holohlavým mladým
dráteníkem. A proto také jsem na pevnině nikdy nechtěl pracovat
pro osamělé staré vdovy, když jsem měl svou dílnu ve Vineyardu.
 576 
Některá ta osamělá bába si mohla umínit, že se mnou uteče. Ale
juchej! na moři nejsou čepečky, leda ty pěnové. Podívejme se na to.
Přibít víko; ucpat škvíry, zalít je smolou, nepropustně je zatlouci
a zavěsit to samočinnou pružinou na záď lodi. Dělalo se už někdy
něco takového s rakví? No, pověrčiví tesaři by se radši dali pověsit
na lanoví, než by vzali takovou práci. Ale já jsem ze sukovité aroostoocké jedle; mnou to nehne. Věšet si na záď rakev! Plout se hřbitovní
truhlou! Ale co na tom. My, co pracujeme s dřevem, vyrábíme právě
tak svatební postele a karetní stolky jako rakve a máry. Pracujeme za
měsíční mzdu nebo od kusu nebo ve vlastní režii. Nesmíme se ptát
proč a nač, když jde o naši práci, ledaže by to bylo nějaké zatracené
příštipkaření, a to pak prostě odmítneme, můžeme-li. Hm! Dám si
teď na té práci záležet. Kolik máme vlastně na lodi lidí? Zapomněl
jsem to. Ať je to jak chce, udělám třicet provazů s držadly na koncích;
provazy budou asi tři stopy dlouhé a budou viset kolem rakve. Až
se loď potopí, třicet chlapíků se bude rvát o jednu rakev! To bude
podívaná, jaká se hned tak pod sluncem neuvidí. Tak teď kladivo,
ucpávací želízko, hrnek se smolou a roubík! Dáme se do toho!“
 577 
CXXVII.
PALUBA
[Rakev leží na dvou bubnech pro stočený provazec, mezi tesařovým
ponkem a otevřeným otvorem do podpalubí. Tesař ucpává spáry
rakve; přitom se mu na prsou rozvinuje soukaný konopný provázek
z velkého klubka, zastrčeného pod kabátem.  Achab přichází pomalu
z chodby ke kajutě a slyší, jak Pip jde za ním.]
„Jdi zpátky, hochu. Vrátím se k tobě za chvilinku. Jde! Ani vlastní
ruka neposlouchá mého rozmaru ochotněji než ten chlapec.  Střední lodi chrámová! Co je to tady?“
„Záchranná plavatka, pane. Rozkaz pana Starbucka. Ach pozor,
pane! Dejte pozor na poklop!“
„Děkuji ti, člověče. Tvá rakev tu leží právě vhod u krypty.“
„Jak, pane? Ach, ten poklop? To je pravda, pane, ano, to je pravda.“
„Neděláš ty také nohy? Podívej se, nepochází tenhle pahýl z tvé
dílny?“
„Myslím, že ano, pane. Drží ten kroužek dobře, pane?“
„Docela dobře. Ale nejsi také obstaravatelem pohřbů?“
„Ano, pane. Stloukl jsem tohleto dohromady jako rakev pro
Kvíkvega, ale teď mi nařídili, abych z toho udělal zase něco jiného.“
„Řekni mi, nejsi ty vlastně vrták, který všechno popadne, plete
se do všeho, na všechno má patent, starý pohanský hudlař, který
jeden den dělá nohy a příští den zase rakve pro ně a potom zase tytéž rakve předělává na záchranné plavatky? Ty máš tak málo zásad
jako bohové a jsi také takový všeuměl.“
„Ale mně je to všechno jedno, pane. Dělám, jak umím.“
„Zase jako bohové. Poslyš, nezpíváš si snad, když děláš rakev?
Titáni prý si přerývavě pobzukovali, když vysekávali krátery pro
sopky. Hrobař na jevišti také zpívá s lopatou v ruce. Ty nikdy nezpíváš?“
 578 
„Zpívat, pane? Jestli zpívám? Ach, o to se vůbec nestarám, pane.
Hrobař muzicíruje proto, že v jeho lopatě žádná muzika není, pane.
Ale palička jí má plno. Jen poslouchejte!“
„Ano, a to je tím, že víko je ozvučnou deskou. Na všech věcech
je ozvučnou deskou to, pod čím nic není. A přece, tesaři, truhla
s mrtvolou uvnitř zvučí stejně jasně. Nepomáhal jsi někdy nést
máry a neslyšels úder rakve na hřbitovní vrata, když jste tam vcházeli?“
„Na mou víru, pane, já “
„Víru? Co je to?“
„Nu, víra, pane, to je jen takové zvolání  nic jiného, pane.“
„Hm, hm. Tak pokračuj.“
„Chtěl jsem říci, pane, že “
„Což jsi bourec morušový? Soukáš ze sebe vlastní rubáš? Podívej
se na svá prsa! Pospěš si a odstraň ty kličky, ať je není vidět.“
„Jde na záď. Najednou ho to popadlo. Ale v horkých pásmech
přicházejí bouře z ničeho nic. Slyšel jsem o ostrově Isabela v souostroví Galapagos, že ho rovník protíná právě uprostřed. Tak se mi
zdá, že toho starocha taky protíná nějaký rovník právě uprostřed.
Je pořád jako na rovníku  prudký jako oheň, na mou duši! Kouká
sem  honem koudel, honem! Jedem! Tahle dřevěná palička je korek
a já jsem učitel zvonkové hry na sklenice  ťuk, ťuk!“
(Achab sám k sobě):
„To je podívaná! To jsou zvuky, když ten šedohlavý datel oklepává
dutý strom! Slepým a hluchým je teď možno závidět. Hle! Ta věc
spočívá na dvou bubnech na provazce a oba jsou plné provazů. Ten
chlapík je hrozně škodolibý vtipálek. Ratata. Tak tikají lidské vteřiny. Ach, jak nehmotné jsou všechny hmoty! Co je tady skutečného
než nezvažitelné myšlenky? Tady je právě nejobávanější symbol
chmurné smrti čirou náhodou předěláván ve výrazný obraz pomoci
a naděje, až bude život nejvíc ohrožen. Záchranná plavatka z rakve!
Možno tu myšlenku rozvést? Je možné, že v duchovním smyslu je
rakev konec konců jen jakýmsi chránidlem pro nesmrtelnost! Budu
o tom přemýšlet. Ale ne. Zašel jsem již tak daleko po temné straně
 579 
země, že se mi druhá její strana, teoreticky jasná, jeví jen jako neurčité šero. Což s tím nebudeš nikdy hotov, tesaři, s tím proklatým
rámusením? Půjdu dolů; až se vrátím, ať už tady tu věc nevidím.
A teď si, Pipe, o tomhle pohovoříme. Přejímám od tebe prazvláštní
filozofii! Do tebe se vlily nějaké neznámé světy!“
 580 
CXXVIII.
PEQUOD POTKÁVÁ RÁCHEL
Příštího dne hlásila hlídka velkou loď Ráchel, jež plula přímo k Pequodě. Všechna její ráhna byla hustě obsazena muži. V tu dobu Pequod brázdila vodu slušnou rychlostí, ale když se cizí loď se širokými plachtami přihnala až k ní na straně návětrné, sklesly nadmuté
plachty jako prasklé měchýře, a všechen život vyprchal z postiženého trupu.
„Špatné zprávy, přináší špatné zprávy,“ zahučel muž z Manu. Ale
než mohl její velitel, který stál s hlásnicí u úst v svém člunu, než
mohl s důvěrou zavolat, ozval se hlas Achabův.
„Viděl jsi bílou velrybu?“
„Ano, včera. Neviděli jste velrybářský člun zmítaný vlnami?“
Potlačuje svou radost, Achab odpověděl záporně na neočekávanou otázku. Byl by nejraději vstoupil na palubu cizí lodi, ale cizí
kapitán již zastavil svou loď a sestupoval po jejím boku dolů. Několik ostrých zabrání vesel, a brzy zaklesli hák z jeho člunu do velkých řetězů na Pequodě a kapitán vyskočil na palubu. Achab hned
poznal, že je to známý Nantuckeťan. Ale k formálním vzájemným
pozdravům nedošlo.
„Kde byla?  Snad není zabita! Snad není zabita!“ zvolal Achab,
přikročiv až k němu. „Jak to bylo?“
Asi tak: dost pozdě odpoledne předešlého dne byly tři čluny cizí
lodi zaměstnány skupinou velryb, která je zavedla čtyři až pět mil
od lodi, a zatímco se ještě prudce hnaly proti větru, vynořil se náhle
z vody bílý hrb a hlava Moby Dicka nepříliš daleko na straně závětrné. Okamžitě spustili k lovu čtvrtý vystrojený člun náhradní. Po
namáhavé plavbě proti větru se tento čtvrtý člun  ze všech nejrychlejší  patrně připoutal k velrybě  pokud o něm hlídka na hlavním
stožáru mohla vůbec něco říci. Viděla v dálce mizet člun, který se
podobal jen tečce, pak prudký výtrysk pěnivé bílé vody a potom
už nic víc. Z toho usoudili, že zasažená velryba táhne své pronásle-
 581 
dovatele neustále za sebou, což se často stává. Měli sice obavy, ale
doopravdy poplašeni zatím nebyli. Na lanoví vytáhli signály, vybízející člun k návratu. Nastala tma. Kapitán byl nucen sebrat nejprve
tři čluny daleko na straně návětrné, nežli se vydá za čtvrtým, který
byl ve směru právě opačném. Proto nejen musel ponechat člun jeho
osudu téměř až do půlnoci, ale loď se od něho pro tu chvíli musela
dokonce ještě víc vzdálit. Když však ostatní posádka byla konečně
v bezpečí na palubě, loď napjala všechny plachty  závětrovku na
závětrovku  a vydala se za zmizelým člunem. V pecích pod kotli rozdělali oheň, aby sloužil jako signál. Každý druhý muž vylezl
nahoru na hlídku. Když loď takto projela vzdálenost dost velkou,
aby se dostala na místo, kde byl člun naposled domněle spatřen,
zastavila tam a spustila všechny zbylé čluny, aby mohly pátrat kolem dokola, a poněvadž nic nenašli, loď se pustila zase dál. Znovu
se zastavovala a spouštěla čluny až do svítání, ale po ztraceném
člunu nebylo ani stopy.
Sotva cizí kapitán skončil vyprávění, hned oznámil účel své návštěvy na Pequodě. Přál si, aby loď pomáhala jeho vlastní lodi při
hledání; aby pluly po moři rovnoběžně, jen asi čtyři nebo pět mil
od sebe, a tak mohly přehlédnout dvojí obzor.
„Hned bych se vsadil,“ zašeptal Stubb Flaskovi, „že v tom pohřešovaném člunu měl někdo na sobě nejlepší kapitánův kabát; možná
že jeho hodinky  je tak zatraceně žádostiv, aby ho dostal zpátky!
Kdo to jakživ slyšel, aby dvě zbožné velrybářské lodi na vrcholu
velrybářské sezony křižovaly a hledaly ztracený velrybářský člun?
Podívej se, Flasku, jen se podívej, jak je bledý  bledý až v samých
panenkách očí  podívej se  to nebyl kabát  to musel být “
„Můj hoch, můj vlastní syn je v tom člunu! Proboha  prosím vás!
Zapřísahám vás “ vykřikl cizí kapitán na Achaba, který až dosud jen
ledově vyslechl jeho žádost. „Pronajměte mi na osmačtyřicet hodin
svou loď  rád za to zaplatím, a pořádně zaplatím  nepůjde-li to
jinak  jen na osmačtyřicet hodin  jen to  vy musíte, ach, musíte,
a vy to uděláte!“
 582 
„Jeho syn!“ zvolal Stubb, „ach, tedy jeho syn se ztratil! Odvolávám
to s tím kabátem a hodinkami  co říká Achab? Musíme toho hocha
zachránit!“
„Utopil se s ostatními minulé noci,“ řekl starý muž z Manu, který
stál za nimi. „Slyšel jsem to. Všichni jsme slyšeli jejich duchy.“ Jak
se brzy ukázalo, byla tato příhoda lodí Ráchel tím smutnější, že kapitán měl syna nejen mezi posádkou pohřešovaného člunu, ale že
v posádce ostatních člunů byl ještě jeho druhý syn v téže době, ale
na druhé straně, a že i on byl mimo loď a vydán osudné nejistotě
za pronásledování. Zdrcený otec byl proto na chvíli uvržen do nejkrutější bezradnosti. Rozhodl za něj teprve první důstojník, který
prostě zachoval obvyklý postup, běžný na velrybářských lodích za
takové neblahé situace, to jest, když je loď mezi ohroženými, ale od
sebe vzdálenými čluny, vydává se nejdřív tam, kde je více mužů. Ale
kapitán o tom všem z nějakých neznámých vnitřních příčin pomlčel
a teprve Achabova ledová neúčast ho přiměla, aby se zmínil o svém
druhém nenalezeném hochovi. Byl to chlapeček teprve dvanáctiletý.
Z otcovské lásky pravého Nantuckeťana, to jest z lásky opravdové,
ale i neohroženě drsné, chtěl otec tak časně zasvětit synka do nebezpečí a divů povolání, které bylo snad od nepaměti osudem celého jeho rodu. Stává se nezřídka, že nantucketští kapitáni posílají
své syny v tak útlém věku na dlouhou, tříletou až čtyřletou plavbu
na jiné lodi, než které sami velí, aby první seznámení jejich synů
s velrybářským životem nemohl oslabit nahodilý projev otcovského
nadržování, přirozeného, ale nevčasného, anebo projev nevhodné
úzkostlivosti a péče.
Zatím se cizí kapitán stále ještě od Achaba dožadoval splnění své
nepatrné prosby a Achab stále ještě stál nehnutě jako kovadlina,
která každý úder přijímá, ale sama se vůbec nezachvěje.
„Neodejdu,“ řekl cizí kapitán, „dokud nesvolíte. Chovejte se ke
mně tak, jak byste chtěl, abych se v podobném případě choval já
k vám. Vždyť také vy máte hocha, kapitáne Achabe  i když je to ještě
dítě a hoví si doma v bezpečí  je to také dítě vašeho stáří  Ano,
 583 
ano, vidím, že se obměkčujete. Vidím to  utíkejte, muži, utíkejte,
připravte se otočit ráhna!“
„Stát,“ zvolal Achab, „nedotkněte se jediného lana!“ Potom řekl
hlasem, který táhle zdůrazňoval každé slovo: „Kapitáne Gardinere,
neudělám to. I teď ztrácím čas. Sbohem, sbohem. Žehnej ti Bůh,
muži, a kéž dokážu sám sobě odpustit, ale musím kupředu. Pane
Starbucku, podívej se na hodiny u kompasnice a za tři minuty od
této chvíle vyzvi všechny cizince na palubě, aby odešli. Potom zamiř
zase vpřed a pluj jako dřív.“
Kvapně se otočil a s odvrácenou tváří sestupoval do své kajuty,
nechávaje cizího kapitána stát jako zkamenělého nad tak bezpodmínečným a naprostým odmítnutím jeho naléhavé žádosti. Ale Gardiner se probral ze svého omámení a mlčky kvapil k boku lodi; spíše
spadl, než sestoupil do člunu, a vrátil se na svou loď.
Brzy se obě lodi od sebe vzdalovaly: a pokud měla Pequod cizí
loď v dohledu, bylo vidět, jak míří hned sem, hned tam, ke každé
sebemenší tmavé skvrně v moři. Její ráhna přehazovali ze strany na
stranu; kymácela se ustavičně z boku na bok. Hned si razila cestu
proti vlnám a hned zas je hnala před sebou. A po celou tu dobu byly
její stožáry a ráhna mužstvem hustě obsazeny jako tři vysoké třešně,
když je hoši češou ve větvích.
Ale podle toho, jak se ustavičně zastavovala a žalostně obracela,
bylo zřetelně vidět, že tato loď, která tak plakala lodní tříští, zůstává
dosud bez útěchy. Byla to Ráchel oplakávající děti, kterých už není.
 584 
CXXIX.
KAJUTA
[Achab chce odejít na palubu, Pip ho chytí za ruku, chtěje s ním.]
„Hochu, hochu, říkám ti, že teď nesmíš za Achabem. Přichází hodina,
kdy tě Achab nechce mít u sebe, třebaže tě nechce od sebe odhánět.
Je v tobě cosi, ubohý hochu, co je pro mou nemoc příliš hojivé. Stejné uzdravuje stejné. A při tomto lovu mi moje nemoc poslouží jako
nejcennější zdraví. Zůstaň pěkně dole, kde tě budou obsluhovat,
jako kdybys byl kapitánem. Ano, hochu, budeš sedět tady, na mé
přišroubované židli. Budeš jejím dalším šroubem!“
„Ne, ne, ne! Nemáte, pane, tělo celé!  používejte mne chudáka
jen jako své ztracené nohy. Jen na mne stoupněte, pane! O nic víc
nežádám, jen zůstat částí vás.“
„Ach, přesto, že jsou miliony darebáků, tenhle hoch ze mne dělá
zaslepence, věřícího v nehynoucí věrnost člověka!  A je to černoch
a šílenec!  Ale zdá se mi, že také na něj se hodí rčení: stejné uzdravuje stejné. Začíná být opět rozumný.“
„Říkají mi, pane, že Stubb jednou opustil chudáka malého Pipa,
jehož utonulé kosti jsou nyní bílé, ačkoli zaživa měl kůži černou.
Ale já vás nikdy neopustím, pane, jako Stubb opustil jeho. Musím
jít s vámi, pane.“
„Budeš-li ke mně takto mluvit déle, zviklá se Achabův záměr.
Říkám ti  ne. Nejde to.“
„Ach, dobrý pane, pane, pane!“
„Jen takhle kňourej, a já tě zavraždím. Dej si pozor, neboť Achab
je také šílený. Poslouchej, a uslyšíš často mou kostěnou nohu na
palubě a budeš stále vědět, že tam jsem. A nyní tě opouštím. Tvou
ruku!  Ujednáno! Hochu, jsi věrný jako kružnice svému středu.
Nuže, Bůh ti věčně žehnej! A dojde-li k tamtomu, pak tě Bůh navěky
chraň, ať se stane cokoli.“
(Achab odchází; Pip postoupí o krok kupředu.)
 585 
„Tady v této chvíli stál; stojím v jeho vzduchu  ale jsem samoten.
Kdyby tady byl aspoň chudák Pip, mohl bych to vydržet, ale není
tady. Pipe, Pipe! Cink, cink, cink! Kdo viděl Pipa? Musí tady nahoře být; zkusíme dveře. Jakže? Ani zámek, ani zástrčka, ani závora,
a přece se nedají otevřít. To musí být čáry. Řekl mi, abych tady zůstal.
Ano, a řekl mi, že tato přišroubovaná židle je moje. Sem si tedy sednu, proti nosníku, právě uprostřed lodi, a celý její trup a tři stožáry
budou přede mnou. Tady, jak říkávají naši staří plavci, sedává někdy
ke stolu čtyřiasedmdesát velkých admirálů v černých uniformách
a vládnou celým řadám kapitánů a poručíků. Ha! Co je to! Epolety!
Epolety! Plno epolet se sem hrne. Podávejte láhve s vínem; těší mě,
že vás vidím; nalijte si, pánové! Jaký je to podivný pocit, když černý
chlapec je teď hostem bílých mužů, kteří mají zlaté šňůry na kabátech!  Pánové, viděli jste nějakého Pipa?  malého černošského
chlapce pět stop vysokého, vypadá zbaběle, jako když ho vedou na
popravu! Jednou vyskočil z velrybářského člunu;  viděli jste ho?
Ne? Tak dobře, nalijte si ještě, kapitáni, a pijme na hanbu všem zbabělcům! Nikoho nejmenuji. Hanba jim! Dejte si jednu nohu na stůl!
Hanba všem zbabělcům!  Pst! Tam nahoře slyším kostěnou nohu.
Ó pane, pane! Jsem opravdu sklíčen, když chodíte nade mnou. Ale
zůstanu tady, i když záď narazí na skály a ony ji prorazí a ústřice
mě přijdou navštívit.“
 586 
CXXX.
KLOBOUK
A nyní, když po tak dlouhém a rozsáhlém předběžném pátrání  při
němž loď projela všemi ostatními lovišti  Achab patrně v pravý čas
a na pravém místě zahnal svého nepřítele do kouta, aby jej tam tím
bezpečněji zabil; nyní, když se octl skoro na téže šířce a délce, kde
utržil svou mučivou ránu; nyní, když mluvil s lodí, která se právě
předešlého dne opravdu setkala s Moby Dickem;  a když všechna
jeho dosavadní setkání s různými loďmi velmi výrazně dosvědčovala, s jakou ďábelskou lhostejností trhá bílá velryba své pronásledovatele, ať už se prohřešili proti ní nebo ona proti nim; nyní bylo lze
spatřit v očích starého muže cosi, co slabé duše sotva snesly. Jako
nezapadající Polárka, která se po dlouhou arktickou šestiměsíční
noc dívá pronikavým, stálým a soustředěným pohledem, tak pevně
nyní zářil Achabův záměr na neustálou půlnoc jeho zachmuřené
posádky. Ovládal je tak, že všechny jejich předtuchy, pochyby, zoufalství, strachy byly by se rády skryly pod jejich duše, aby nevyrazily
ani jedinou jehličku nebo lístek.
Ve stínu toho nadcházejícího mezidobí zmizel také všechen humor násilný i přirozený. Stubb se již nepokoušel vyvolat úsměv,
Starbuck se již nepokoušel potlačovat jej. Stejně radost i žal, naděje a strach jako by byly po tu dobu drceny na nejjemnější prach
v okovaném moždíři Achabovy železné vůle. Muži se pohybovali
po palubě jako stroje za ustavičného vědomí, že na nich spočívá
starcovo despotické oko.
Ale kdybyste ho byli důkladněji pozorovali v důvěrnějších chvílích jeho soukromí, kdy se domníval, že se naň až na jednoho nikdo
nedívá, tehdy jste mohli spatřit, že jako Achabovy oči děsí posádku,
právě tak zase nevyzpytatelné oči Parsovy děsí Achaba; nebo aspoň
jej občas nějak fantasticky ovlivňují. Hubeného Fedallaha začala
nyní obkličovat taková umocněná cizota a roztřásalo jej neustále
takové chvění, že se naň muži dívali zřejmě s pochybnostmi, zda je
 587 
opravdu hmotným smrtelníkem či jen chvějícím se stínem, jejž vrhá
na palubu tělo nějaké neviditelné bytosti. A tento stín se tam míhal
stále. Nikdo si nebyl jist, zda Fedallah aspoň v noci někdy usnul
nebo sešel dolů. Stával nehnutě celé hodiny, ale nikdy si nesedl, ani
se neopřel. Jeho bledé, ale podivuhodné oči jasně říkaly: My dva
hlídači nikdy neodpočíváme.
Nikdy také, v noci ani ve dne, nemohli námořníci vstoupit na
palubu, aby je Achab nebyl předešel; buď stál u své jamky pro kostěnou nohu, nebo přecházel pravidelně po palubě mezi dvěma neměnnými hranicemi  hlavním a zadním stožárem. Nebo ho viděli, jak
stojí na schodech ke kajutě  živou nohu na palubě, hotov vykročit,
klobouk stažený do očí, takže i když stál zcela bez hnutí, a uplynulo
mnoho dní a nocí, co se již nehoupal ve visutém lůžku, přece nedovedli naprosto jistě říci, zda jeho oči pod staženým kloboukem
jsou někdy opravdu zavřeny, či zda je stále upřeně pozorují. Apřece
tak stával nehnutě v palubním otvoru po celé hodiny a neznatelné
noční vlhko se mu sráželo v rosné krůpěje na zkamenělém kabátě
a klobouku. Šaty, které za noci zvlhly, druhého dne slunce vysušilo.
A tak den po dni, noc po noci již nesestupoval pod palubu; když
chtěl něco z kajuty, poslal si pro to.
Na volném vzduchu také jedl svá jediná dvě jídla  snídani
a oběd. Večeře se nikdy nedotkl. Vousy si nepřistřihoval, takže se
mu chmurně zknotily jako vyrvané kořeny vyvrácených stromů,
které naplano rostou dál na obnažené základně, třebaže zeleň na vrcholku zašla. Celý jeho život se nyní stal jedinou hlídkou na palubě,
a ačkoli Pars také nikdy nepřerušoval svou mystickou hlídku, přece
na sebe ti dva snad nikdy nepromluvili  pokud si to po dlouhých
přestávkách nevynutila nějaká nezbytnost. Přestože se zdáli tajně
spojeni mocným kouzlem, přece navenek a v očích postrašené posádky byli od sebe vzdáleni jako dva póly. I když ve dne náhodou
slůvko promluvili, za noci byli zcela němí. Někdy po celé předlouhé hodiny stáli bez jediného slova ve světle hvězd daleko od sebe.
Achab stál v palubním otvoru, Pars u hlavního stožáru; přitom se
 588 
na sebe upřeně dívali, jako by Achab viděl v Parsoví svůj dopředu
vržený stín a Pars v Achabovi své opuštěné tělo.
A přece Achab  v svém nejvnitřnějším já, jak je denně každou
hodinu a v každém okamžiku velitelsky projevoval svým podřízeným  Achab vypadal jako nezávislý pán a Pars jako pouhý jeho
otrok. Apřesto se zas oba zdáli spolu spřaženi, jako by je popoháněl
nějaký neviditelný tyran; hubený stín vedle pevného žebra. Ale ať
už byl Pars čímkoli, pevný Achab byl skutečným žebrovím a trupem.
Při prvním slabém záblesku jitra se na zádi ozval jeho železný
hlas: „Obsadit vrcholky stožárů!“  a po celý den až do západu slunce i za soumraku bylo slyšet týž hlas každou hodinu při zazvonění
kormidelníkově: „Co vidíte?  jen bystře, bystře!“
Ale když uplynuly tři nebo čtyři dny po setkání s Ráchel hledající
děti, a nikdo nespatřil žádný vodomet, monomanický stařec začal
podezírat věrnost posádky, alespoň podezíral skoro všechny kromě
pohanských harpunářů. Zdálo se, že má dokonce pochybnosti, zda
Stubb a Flask úmyslně nepřehlížejí to, po čem pátrá. Měl-li však
taková podezření vskutku, moudře se zdržel a nevyjádřil je slovy,
i když jeho skutky je skoro prozrazovaly.
„Sám chci první spatřit bílou velrybu,“ řekl. „Ano, Achab musí
dostat dublon!“ Vlastníma rukama upletl sítěný koš a poslal jednoho
námořníka nahoru s příkazem, aby připevnil na vrchol hlavního
stožáru jednoduchou kladku. Sám se chopil obou konců provazu
spuštěného shora, jeden konec přivázal ke koši a připravil kolík
pro druhý konec, aby mohl být upevněn k zábradlí. Dokončiv práci
a stále ještě s provazem v ruce a kolíkem u nohou, rozhlížel se po
své posádce, těkaje pohledem od muže k muži, až se zastavil uDagů,
Kvíkvega a Taštega; Fedallahovi se však vyhnul. Potom se pevně
zahleděl na prvního důstojníka a řekl: „Chop se provazu  svěřuji
jej tvým rukám, Starbucku!“ Pak se usadil do koše a nařídil, aby ho
vytáhli na jeho stanoviště. Starbuck zajistil provaz a stál u něho.
Achab tedy objímal jednou rukou hlavní stěžeň a obzíral na dlouhé
míle kolem dokola celé moře  vpředu, vzadu, na té i na oné straně 
v širokém okruhu, jaký lze přehlédnout z takové výšky.
 589 
Když má námořník za plavby dělat něco rukama nahoře v lanoví,
v místě skoro izolovaném, kde nemůže nohama na nic stoupnout, je
tam vytažen a visí na provaze. Konec provazu, upevněný na palubě,
bývá za takových okolností vždy svěřován bedlivému dozoru některého muže, který jej neustále hlídá. Při velké spletitosti lan nelze
totiž na palubě neomylně rozeznat jejich vzájemný vztah nahoře,
a protože konce provazů na palubě se každou chvíli sesmeknou
z kolíků, nedalo by se ani zabránit tomu, aby námořník  kdyby
ho stále někdo nehlídal  nespadl nějakou neopatrností posádky
do moře. Proto Achabovo jednání v té věci nebylo nijak nezvyklé,
podivně vypadalo jenom to, že ho měl hlídat Starbuck, jediný téměř muž, který se vůbec odvážil stavět se proti němu aspoň trochu
rozhodně  jeden z těch, o jejichž spolehlivosti při hlídkách Achab
podle všeho jaksi pochyboval;  bylo podivné, že si Achab vybral
za svého strážce právě toho muže a dobrovolně vydal svůj život do
rukou osoby, které jinak nedůvěřoval.
Vytáhli tedy poprvé Achaba nahoru. Nepobyl tam však ani deset
minut a již mu kolem hlavy začal kroužit a pokřikovat jeden z divokých mořských jestřábů s červeným zobákem, kteří v těchto šířkách
tak často dotěrně létají kolem velrybářských hlídek na vrcholcích
stožárů. Pták opisoval kolem něho změť kruhů nepostižně rychlých.
Potom vyrazil na tisíc stop vzhůru do vzduchu, ve spirálách se snášel dolů a znovu začal kroužit kolem jeho hlavy.
Achab upíral oči na mlhavý a vzdálený obzor, jako by ani nepozoroval divokého ptáka, kterého by si nebyl nijak zvlášť všímal ani kdo
jiný, vždyť to nebylo nic nezvyklého; jenže teď snad i oko nejméně
bdělé spatřovalo skoro v každém výjevu tajný, skrytý význam.
„Váš klobouk, pane, váš klobouk!“ vykřikl náhle sicilský námořník, který stál na vrcholku zadního stožáru přímo za Achabem, ale
poněkud níže, takže je oddělovala vzdušná propast.
Vtom už se černé křídlo sneslo až k starcovým očím a dlouhý,
zahnutý zobák k jeho hlavě, černý jestřáb vyrazil skřek a odletěl
s kořistí.
 590 
Kolem Tarquiniovy hlavy třikrát zakroužil orel, odnesl mu čapku
a opět mu ji vrátil; potom jeho manželka Tanaquil prohlásila, že
Tarquinius bude králem římským. Ale toto znamení bylo pokládáno
za dobré jen proto, že orel čapku navrátil. Achabův klobouk vrácen
nebyl; divoký jestřáb s ním letěl dál a dál před lodní přídí, až konečně zmizel, a tam, kde zmizel, bylo nejasně vidět, jak malý černý
bod padá z obrovské výše do moře.
 591 
CXXXI.
PEQUOD POTKÁVÁ ROZKOŠ
Pequod horlivě plula dál; kolem ní se valily vlny a dny; rakev teď přeměněná v záchrannou plavatku se lehce houpala; vtom byla hlášena
jiná loď, pojmenovaná velmi nešťastně Rozkoš. Jak se blížila, utkvěly
všechny očí na širokých trámech, které na některých velrybářských
lodích běží nad zadní palubou ve výši osmi nebo devíti stop; na
trámech bývají náhradní, nevystrojené nebo poškozené čluny.
Na těchto trámech cizí lodi byla zpřerážená bílá žebra a několik roztříštěných desek z toho, co bylo kdysi velrybářským člunem.
Nyní však jsme viděli skrze tento vrak tak jasně jako při pohledu
skrz kostru staženého koně, zpola rozpadlou a sluncem vybílenou.
„Viděls bílou velrybu?“
„Podívej se!“ odpověděl ze svého místa na zádi kapitán vpadlých
tváří a hlásnicí ukázal na vrak.
„Zabils jí?“
„Harpuna, která ji zabije, není ještě ukuta,“ odvětil cizí kapitán,
smutně se dívaje na zaoblené visuté lůžko na palubě, jehož přitažené okraje několik námořníků mlčky sešívalo.
„Že není ukuta?“ Achab vytrhl z vidlice harpunu zhotovenou Parthem, zvedl ji a vzkřikl: „Podívej se, Nantuckeťane; tady v té ruce
držím její smrt! Tato ostří jsou kalena v krvi a kalena blesky a přísahám, že je zkalím potřetí v tom horkém místě za ploutví, kde bílá
velryba nejvíc cítí svůj prokletý život!“
„Pak tě opatruj Bůh, starče! Vidíš tohle?“  ukázal na visuté lůžko. „Pohřbívám jen jednoho z pěti statečných mužů, kteří byli ještě
včera večer živi, ale zemřeli, než přišla noc. Jen toho jednoho pochovávám. Ostatní byli pohřbeni, ještě než zemřeli  plujete nad jejich
hrobem.“ Potom se obrátil k posádce: „Jste už hotovi? Položte prkno
na zábradlí a zvedněte tělo! Tak tedy  ach Bože“  přistoupil k zašitému lůžku se zdviženýma rukama  „nechť vzkříšení a život “
 592 
„Kupředu! Kormidlo rovně!“ zahřměl Achab na své mužstvo. Ale
náhle odrazivší Pequod nebyla tak rychlá, aby unikla zvuku šplíchnutí, které bylo slyšet při pádu mrtvoly do moře. Neměla dokonce
ani čas vyhnout se tomu, aby některé odletující kapky nepostříkaly
její trup strašidelným křtem.
Když Achab klouzal pryč od zkormoucené Rozkoše, vynikala podivná záchranná plavatka na zádi Pequody zvlášť zřetelně.
„Ha! Tamhle! Podívejte se tamhle, lidé!“ křičel za nimi varovný
hlas. „Marně, vy cizinci, prcháte před naším smutným pohřbem. Jen
se k nám obracíte zády, abyste nám ukázali svou rakev!“
 593 
CXXXII.
SYMFONIE
Byl jasný den, modrý jako ocel. Těžko rozlišit klenbu ovzduší od
moře v tomto azuru rozprostřeném všude; ledaže zádumčivý
vzduch byl průzračně čistý a měkký jako pohled ženy, kdežto mohutné a mužné moře se zvedalo dlouhými, silnými, táhlými výdechy
jako hruď spícího Samsona.
Sem tam se ve výši třepetala sněhobílá křídla malých ptáků bez
jediné skvrny. To byly něžné myšlenky ženského vzduchu, ale tu
a tam v hlubinách, daleko v bezedné modři, se řítili mocní leviatani,
mečouni a žraloci, a to byly silné, nepokojné, vražedné myšlenky
mužského moře.
Třebaže byly vzduch a moře vnitřně tak rozdílné, navenek byl
rozdíl jen v odstínech barev a stínech. Jako by byly jedna bytost 
jen pohlaví je rozlišovalo.
Zdálo se, že slunce tam vysoko jako vznešený car a král odevzdává něžný vzduch smělému vzdouvajícímu se moři, docela jako nevěstu ženichovi. A na pásu obepínajícím obzor prozrazoval měkký
a chvějivý pohyb  viditelný zejména tady na rovníku  hlubokou,
pulzující důvěru a neklid lásky, s nimiž ubohá nevěsta odevzdávala
své srdce.
Spoutaný a zkrocený, drsný, uzlovitý vráskami, vyzáble pevný
a neústupný, s očima jako uhlíky, které planou ještě v popelu zkázy,
tak stál nezviklaný Achab v čistém jitru, zvedaje rozštípenou helmici
čela k nebeskému čelu krásné dívky.
Ach ty nesmrtelné dětství, ty nevinnosti azuru! Neviditelné
okřídlené bytosti, které laškujete všude kolem nás! Líbezné dětství vzduchu a oblohy, jak málo jste byly pamětlivy toho, že strašný
Achab se utápí v hoři! Ale tak jsem uviděl malou Miriam a Martu,
víly s usměvavýma očima, jak si bezstarostně hrají okolo starého
otce, jak si pohrávají s čupřinou ožehnutých kadeří, které na okraji
obrůstaly vypálený kráter jeho mozku.
 594 
Achab pomalu přešel od palubního otvoru přes palubu, vyklonil
se přes bok lodi a pozoroval svůj stín ve vodě, jak před jeho pohledem uniká hloub a hloub, a to tím víc, čím víc on se snaží proniknout
do hlubin. Ale rozkošná vůně okouzleného vzduchu jako by konečně
na chvíli zapudila sněť v jeho duši. Veselý, šťastný vzduch, přívětivá
obloha ho konečně dojaly a pohladily. Macešský svět, tak dlouho
krutý  nepřístupný  ovinul mu nyní laskavé paže kolem nepoddajné šíje a zdálo se, že nad ním vzlyká radostí jako nad člověkem
sice svéhlavým a zbloudilým, kterého však přece ještě doufá spasit
a zachránit. Zpod staženého klobouku skanula Achabovi slza do
moře; celý Tichý oceán neměl v sobě tolik bohatství, kolik ho bylo
v této maličké krůpěji.
Starbuck pozoroval starce. Viděl, jak se těžce opírá o zábradlí,
a zdálo se mu, že ve svém věrném srdci slyší nezměrné štkaní, které
potají vycházelo ze středu okolního jasu. Dbal, aby o něj nezavadil
nebo jím nebyl zpozorován, ale přesto se k němu přiblížil a stál tam.
Achab se obrátil.
„Starbucku!“
„Prosím?“
„Ach Starbucku! Vane takový mírný, mírný vítr a obloha je tak
mírná. Za takového dne  kdy všechno bylo tak milé jako dnes  jsem
zasáhl svou první velrybu  osmnáctiletý chlapec-harpunář! Před
čtyřiceti lety  před čtyřiceti! Dávno! Čtyřicet let ustavičně na lovu!
čtyřicet let strádání, nebezpečí a bouří! Čtyřicet let na nemilosrdném moři! Po čtyřicet let se Achab odříkal pokojné země, po čtyřicet let válčil s hrůzami hlubin. Ano, ano, Starbucku, z těch čtyřiceti
let jsem nestrávil na suché zemi ani tři léta. Když si pomyslím, jak
jsem to žil, jaká to byla bezútěšná samota, ta kapitánova uzavřenost,
ohrazená jako pevnost, do níž smí jen úzkou chodbičkou proniknout
projev účasti ze zelené krajiny venku  ach, jak to znavuje, jak to
skličuje! Takové poustevnické velitelství je život otroka na pobřeží
Guineje! Když na to všechno pomyslím! Dříve jsem to jen vzdáleně
tušil a neuvědomoval jsem si to tak jasně. A tak jsem se po čtyřicet
let živil jen sušenou a nakládanou stravou  vhodný protějšek suché
 595 
potravy mé duše!  když nejchudší občan na pevnině má denně
čerstvé ovoce a krájí si čerstvý chléb, kdežto já jím plesnivé kůrky 
vzdálen, přes celé oceány vzdálen od mladé manželky, s níž jsem
se oženil, když mi přešla padesátka  a druhého dne jsem odplul
k mysu Hornu, zanechávaje jen jeden důlek na svém manželském
polštáři  manželka? manželka?  spíše vdova, jejíž muž žije! Ano,
udělal jsem vdovu z té ubohé dívky, když jsem se s ní oženil, Starbucku. A potom přišlo šílenství, zuřivost, vařící krev a rozpálené
čelo  tak jsem já, starý Achab, zuřivě zpěněn pronásledoval na
tisíci lovech svou kořist  spíš démon než člověk!  Ano, ano! Jaký
blázen byl starý Achab po čtyřicet let  blázen, starý blázen! Nač
ta uštvaná honba? Proč unavovat a vysilovat ruku veslováním, při
vrhu harpunou a kopím? Oč je dnes Achab bohatší nebo lepší? Podívej se. Ach Starbucku! Nesu-li už tak dost těžké břemeno, není to
kruté, že mi byla urvána ještě ubohá jedna noha? Pojď, odhrň mi ty
šedé vlasy stranou; oslepují mě, až se zdá, že pláči. Takové šediny
rostou leda z nějakého popelu! Ale vypadám hodně staře, tak tuze,
tuze staře, Starbucku? Cítím se smrtelně unavený, ohnutý, shrbený,
jako bych byl sám Adam a klopýtal pod tíhou století navršených
od časů ráje. Bože! Bože! Bože!  roztrhni mi srdce!  potop můj
mozek!  Výsměchu, výsměchu! hořký, kousavý výsměchu šedivých
vlasů, prožil jsem tolik radosti, abych měl na vás právo? Abych vypadal a cítil se tak nesnesitelně stár? Pojď blíž, pojď ke mně blíž,
Starbucku! Nech mě pohledět do lidského oka! Je to lepší než dívat
se do moře nebo do nebe; lepší než zírat na Boha. Při zelených
pastvinách, při ozářeném krbu! Tvé oko je kouzelné zrcadlo, muži,
vidím v něm svou ženu a dítě. Ne, ne! Zůstaň na palubě, zůstaň na
palubě!  Nespouštěj člun, až já jej spustím, až poznamenaný Achab
bude pronásledovat Moby Dicka. Ty se nesmíš vydat do takového
nebezpečí. Ne, ne. Vždyť já v tvém oku vidím daleký domov!“
„Ach můj kapitáne! Můj kapitáne! Šlechetná duše! Vznešené staré
srdce, přese všechno! Proč by měl kdo pronásledovat tu nenáviděnou rybu! Pryč odtud! Opusťme rychle tyto vražedné vody! Plujme
domů! Také Starbuck má ženu a dítě  ženu a dítě svého bratrského,
 596 
sesterského hravého mládí; právě tak jako ty, pane, máš ženu a dítě
milujícího, toužícího, otcovského stáří. Pryč, odplujme pryč  dovol
mi okamžitě změnit kurz! Jak radostně, och můj kapitáne, jak vesele
si budeme razit cestu, abychom opět spatřili starý Nantucket! Myslím, pane, že i vNantucketu mají takové mírné modré dny jako tady.“
„Mají, mají. Vídal jsem je někdy za letních jiter. Asi v tuto dobu 
ano, hoch si teď odpoledne zdříml  probouzí se vesele; posadí se
v postýlce a matka mu vypráví o mně, o starém lidojedu, jak jsem
v cizině na hlubinách, ale jak se zas vrátím, abych ho pohoupal.“
„Zrovna jako moje Marie, jako moje Marie! Slíbila, že každého
rána donese hocha na kopec, aby spatřil první záblesk plachty svého
otce! Ano, ano! Už dost! Hotovo! Zamíříme k Nantucketu! Vzhůru,
můj kapitáne, prostuduj kurz a plujme! Dívej se, dívej! Vidíš tvář
svého chlapce v okně? Můj mává ručkou na kopci!“
Ale Achabův pohled se odvrátil. Zachvěl se, jako když ovocný
strom, zničený snětí, shodí své poslední zčernalé jablko na zem.
„Co to je, jaká bezejmenná, nezbadatelná, nezemská moc to je;
jaký lstivý, skrytý plán a vládce a krutý, necitelný panovník mi rozkazuje, abych se proti všem přirozeným touhám a láskám dále štval
a hnal a prodíral vpřed? Kdo mě to bezohledně uzpůsobuje, abych
konal něco, k čemu bych se ve svém vlastním, přirozeně cítícím
srdci ani neodvážil sebrat odvahu? Je Achab Achabem? Jsem to já,
Bůh, či kdo to je, kdo zvedá tuto paži? Jestliže se však velké slunce
nepohybuje vlastní silou, nýbrž je na nebi jenom poslíčkem, jestliže
se ani jediná hvězda nemůže otáčet bez pomoci neviditelné síly  jak
potom může tlouci toto nepatrné srdce, jak tento nepatrný mozek
může tvořit myšlenky? Musí tu být Bůh a ten způsobuje tlukot srdce, způsobuje, že myslím, že žiji  to Bůh, a ne já! Ach nebesa! Jsme
otáčeni, hochu, kolem dokola na tomto světě jako tamhle rumpál,
a osud je klikou. A po celou tu dobu hle! nebe se usmívá a moře
zůstává nezbádané. Podívej se! Vidíš toho tuňáka! Kdo ho naučil
pronásledovat a zakousnout onu létající rybu? Kam přijdou vrahové? Koho zatracovat, když sám soudce jest vlečen před soudnou
stolici? Ale je mírný, mírný vítr a mírná obloha; a vzduch voní, jako
 597 
by sem vanul ze vzdálené louky. Někde na svazích And suší seno,
Starbucku, a sekáči usnuli v čerstvě pokosené trávě. Usnuli? Ano, ať
se plahočíme sebevíc, všichni nakonec spíme na poli. Spíme? Ano,
a rezavíme uprostřed zeleně; jako loňské kosy, odhozené a zapomenuté v nedosečeném pokosu  Starbucku!“
Ale důstojník, zoufalstvím bledý jako mrtvola, nepozorovaně
zmizel.
Achab přešel palubu a podíval se na druhou stranu, ale ucouvl
před dvěma upřenýma očima, jež se zrcadlily ve vodě. Fedallah se
nehnutě nakláněl přes totéž zábradlí.
 598 
CXXXIII.
STÍHÁNÍ — PRVNÍ DEN
Oné noci za střední hlídky, když stařec  jak bývalo občas jeho zvykem  vystoupil z palubního otvoru, o který se opíral, a šel k svému
důlku, najednou prudce zvedl tvář a větřil v mořském vzduchu, jako
začne větřit bystrý lodní pes, když se loď blíží k nějakému barbarskému ostrovu. Prohlásil, že musí být nablízku velryba. Brzy všichni
muži na hlídce cítili onen zvláštní pach, který vydává živý vorvaň
často na velkou vzdálenost. Žádný námořník nebyl ani překvapen,
když si Achab podle kompasu a povětrnostní vlajky zjistil přesný
směr pachu, jak to jen bylo možné, a potom rychle poručil, aby poněkud změnili kurz lodi a skasali plachty.
Že tato opatření byla bystrá a prozíravá, potvrdilo se dostatečně
za úsvitu, neboť na moři přímo vpředu bylo vidět dlouhou, rovnou
stopu, hladkou jako olej; vodními varhánkami na okraji a vyleštěným kovovým povrchem připomínala rychlou proudovou vlnu při
ústí hlubokého a prudkého toku do moře.
„Obsaďte vrcholky stožárů! Všichni na palubu!“
Dagů bubnoval okovanými konci tří těžkých sochorů na přední
palubu a probouzel spáče lomozem jako o posledním soudu, takže
okamžitě vylézali z palubního otvoru, šaty v rukou.
„Co vidíte?“ volal Achab, zvedaje obličej k obloze.
„Nic, nic, pane!“ znělo mu v odpověď.
„Nadkošové plachty!  Závětrovky! Dole a nahoře a na obou stranách!“
Když napjali všechny plachty, uvolnil své lano, kterým se dával
vytahovat na vrchol hlavního stožáru, a ve chvíli jej tam zvedali.
Asi ve dvou třetinách cesty se podíval vodorovnou mezerou mezí
hlavní košovou a nadkošovou plachtou a vyrazil výkřik jako poletující racek: „Tamhle chrlí!  Tamhle chrlí! Hrb má jako zasněžený
kopec! Je to Moby Dick!“
 599 
Vzrušeni pokřikem, který téměř současně spustili itři muži, kteří
měli hlídku na stožárech, námořníci na palubě utíkali k lanoví, aby
se podívali na pověstnou velrybu, kterou tak dlouho pronásledovali. Achab se zatím již dostal na nejvyšší příčku, několik stop nad
ostatními hlídkami. Taštego stál právě pod ním na úpatí nadkošové
čnělky, takže indiánova hlava byla asi ve stejné výši jako Achabova
pata. Z této výšky bylo nyní velrybu vidět ve vzdálenosti asi tak jedné míle dopředu. Při každém vzedmutí moře ukázala vysoký zářivý
hrb a pravidelně vyrážela do vzduchu pokojný vodomet. Důvěřivým
námořníkům se zdálo, že je to týž mlčenlivý vodotrysk, který tehdy
pozorovali za měsíčního svitu na Atlantickém a Indickém oceánu.
„A nikdo z vás ji neviděl dřív?“ volal Achab na muže v ráhnoví
kolem něho.
„Já ji viděl, pane, skoro v touž chvíli jako kapitán Achab a volal
jsem,“ řekl Taštego.
„To nebylo v tu chvíli, v tu chvíli ne  ne, dublon je můj, osud
uchoval dublon pro mne. Jenom já; nikdo z vás nemohl zahlédnout
bílou velrybu první. Tam chrlí! Tam chrlí!  Tam! Tam zase!  Tam!
zase!“ volal táhlým unylým hlasem, jehož rytmus se přizpůsoboval
viditelným vodometům velryby, které se postupně zpomalovaly.
„Chce se ponořit! Stáhněte závětrovky! Nadkošovky dolů! Připravte
tři čluny! Pane Starbucku, nezapomeň, zůstaneš na palubě a budeš
řídit loď. Kormidlo, pozor! Loď k návětří, o čárku k návětří! Tak! Jen
pevně, člověče, jen pevně! Zvedá ocasní ploutve! Ne, ne, jen černá
voda! Jsou už čluny připraveny? Připravte se, připravte se! Spusť
mě, pane Starbucku; spouštěj, spouštěj  rychle, rychleji!“ a sklouzl
vzduchem dolů na palubu.
„Míří rovnou na stranu závětrnou, pane,“ zvolal Stubb. „Rovnou
od nás. Nemohla ještě spatřit loď.“
„Ticho, člověče! Hleď si zvratných lan! Kormidlo, stočit loď po
větru! Zvrátit ráhna podél!  Plachty po větru!  Zastavte ji!  Tak;
velmi dobře. Čluny, čluny!“
Brzo spustili všechny čluny kromě Starbuckova na moře. Plachty
ve všech člunech byly napjaty  všechna pádla pracovala. Čeřivou
 600 
rychlostí letěly čluny na stranu závětrnou a Achab byl v čele útoku.
Fedallahovi zahořely zapadlé oči bledým, smrtelným leskem; odporný úšklebek křivil jeho ústa.
Jako nehlučné ulity loděnek spěchaly lehké přídě po moři, ale
jen pomalu se blížily k nepříteli. Jak se k němu přibližovaly, oceán
byl stále hladší, jako by přes své vlny natahoval koberec; podobal se
louce za poledne, tak byl pokojný. Konečně se udýchaní lovci dostali
tak blízko ke kořisti zdánlivě nic netušící, že bylo jasně vidět celý její
svítivý hrb, plující osaměle po moři a vytvářející kolem sebe kruh
velmi jemné, načechrané, zelené pěny. Na hlavě vzadu poněkud vyvýšené bylo vidět mohutné křivé vrásky. Daleko vpředu po měkkém
tureckém koberci vod klouzal bílý, zářivý stín jejího širokého mléčného čela a hravé čeření laškovně doprovázelo tento stín; vzadu se
modré vody z obou stran přelévaly do pohyblivého údolí její klidné
brázdy a po obou jejích bocích vyrážely jasné bubliny a tančily vedle ní. Ale ty zase pukaly pod lehkými drápky veselých ptáků, kteří
ve stech lehce spočívali na moři a potom zas rozmarně odletovali.
A jako vlajková tyč, vyčnívající z pomalovaného trupu velkého korábu, tyčila se ze hřbetu bílé velryby velká, ale rozštípnutá násada
kopí nedávno vrženého. Občas se tiše snesl některý z lehkonohých
ptáků, jichž přeletovalo celé mračno sem a tam nad velrybou jako
baldachýn, zachytil se na této tyči a jeho dlouhá ocasní péra vlála
jako praporečky.
Velryba plula lehce a vesele  ztělesněná mocná mírnost, odpočívající při rychlém pohybu. Ani Jupiter, když proměněn v bílého býka
unášel na hřbetě uloupenou Evropu, držící se ho za půvabné rohy,
a s plavnou, okouzlující hbitostí se nesl k svatebnímu háji na Krétě,
dívaje se na dívku něžným, zamilovaným pohledem  ani Jupiter,
ten velkolepý nejvyšší bůh, nepřekonal slavnou bílou velrybu, když
tak božsky plavala.
Podél obou měkkých boků se vzdouvala rozdělená vlna, která
však je okamžitě opouštěla a pak v tom rozdvojení uplývala do dálky; oba ty jasné boky velryby sváděly k ráně. Není divu, že se mezi
lovci našli takoví, kteří se odvážili ji napadnout, neboť tento její klid
 601 
nevýslovně dráždil a lákal, ale dostalo se jim osudného poznání, že
ten klid jen zahaluje tornáda. Jak klidná, jak lákavě klidná pluješ,
ach velrybo! před očima všech těch, kdo tě spatří poprvé, bez ohledu
na to, kolik lidí jsi už právě takto obloudila a zničila.
Vznešeně klidným tropickým mořem se pohyboval Moby Dick
mezi vlnami, jejichž pleskot tlumilo nesmírné okouzlení. Odpíral
nám dosud hrůzný pohled na svůj ponořený trup, zcela skrývaje
svou ohyzdnou zkřivenou čelist. Ale brzy se předkem zvolna zvedl nad vodu, celé mramorované tělo na okamžik vytvořilo vysoký
oblouk jako Přírodní most ve Virgínii, a varovně mávaje ve vzduchu praporci ocasních ploutví, zjevil se tento velký bůh, potopil se
a zmizel z očí. Bílí mořští ptáci utkvívali ve vzduchu, klouzali na
křídlech a žádostivě prodlévali nad rozvířenou tůní, která tu po
velrybě zbyla.
S vesly vzhůru, s pádly dolů a staženými plachtami houpaly se tři
čluny tiše na vodě, čekajíce, až se Moby Dick znovu vynoří.
„Hodinu,“ řekl Achab, který stál jako vrostlý na zádi svého člunu;
upíral oči na místo, kde velryba zmizela, do nezřetelných modrých
dálek a širých vábivých plání na straně závětrné. To jen na okamžik  jeho oči začaly totiž znovu kroužit při pozorování vodního
okruhu. Vítr teď zesílil a moře se začalo vlnit.
„Ptáci!  Ptáci!“ zvolal Taštego.
Bílí ptáci letěli nyní k Achabovu člunu, všichni v dlouhé řadě
za sebou, jako když vzlétají volavky. Několik yardů od něho začali
poletovat nad vodou, kroužíce s radostným, vyčkávavým křikem.
Jejich zrak byl bystřejší nežli zrak lidský; Achab nedokázal vypátrat
žádné znamení v moři. Ale jak se upřeně zadíval dolů do hlubin,
náhle spatřil ve velké hloubce bílou, živou skvrnu, ne větší než bílý
hranostaj; ta se s úžasnou rychlostí zvedala a přitom zvětšovala, až
konečně bylo možno jasně rozeznat, jak z nezbadatelných hlubin
vyplouvají dvě dlouhé, zakřivené řady bílých, zářivých zubů. Byla
to otevřená tlama se zkroucenou čelistí, tlama Moby Dicka; jeho
obrovský, stínovaný trup ještě napolo splýval s modří moře. Svítící
tlama se rozvírala pod člunem jako otevřená mramorová hrobka.
 602 
Achab zabral stranou kormidlovým veslem a odrazil člun od toho
hrozného zjevu. Potom zavolal na Fedallaha, aby si s ním vyměnil
místo, přešel na příď, uchopil Perthovu harpunu a povelel posádce,
aby se chopila vesel a byla připravena.
Tím, že byl člun takto včas otočen kolem své osy, měl být připraven, aby stál přídí proti hlavě velryby, pokud byla ještě pod vodou.
Ale Moby Dick jako by postřehl tento úskok; se zlomyslnou inteligencí, která mu byla přisuzována, se takřka v mžiku šikmo přesunul
a vrásčitou hlavou podélně udeřil do člunu zespoda.
Strašlivý náraz roztřásl na okamžik prudce každou plaňku a každé žebro člunu. Velryba zatím už ležela napříč na zádech, pomalu
a s citem jako kousající žralok vzala příď zplna do tlamy, takže dlouhá, úzká, ohnutá spodní čelist vyrazila vysoko do vzduchu a jeden
z jejích zubů uvázl ve vidlici vesla. Namodralá, perlově bílá vnitřní
strana čelisti byla jen šest palců od Achabovy hlavy a sahala výše
než on. V tomto postavení teď bílá velryba zatřásla lehkým cedrovým člunem jako mírně krutá kočka myší. Fedallah se díval bez
úžasu a zkřížil ruce; ale tygrově žlutá posádka se hrnula jeden přes
druhého co nejdále na záď.
Oba pružné okraje člunu se prohýbaly dovnitř a ven, jak si velryba takto ďábelsky pohrávala se ztraceným člunem. Její tělo spočívalo pod člunem, proto nebylo možno na ní vrhnout harpunu z přídě,
která byla téměř ve velrybě. Ostatní čluny bezděky zastavily jako
před náhlou krizí, kterou nelze odvrátit, kdežto monoman Achab
se rozzuřil mučivou blízkostí nepřítele, jež ho takto bezmocného
a zaživa vložila právě do tlamy, kterou nenáviděl. Vším tím vydrážděn k šílenství, popadl dlouhou čelist holýma rukama a zuřivě se
snažil uvolnit sevření. Jak se tak marně namáhal, čelist mu uklouzla,
křehké okraje člunu se prohnuly, zhroutily a praskly, neboť obě čelisti se posunuly jako obrovské nůžky poněkud dozadu, překously
člun na dvě půlky a opět se pevně zavřely v moři uprostřed dvou
plovoucích vraků. Vraky pluly každý zvlášť, rozdrcené konce se potápěly; posádka vraku ze zádi člunu se tiskla k okrajům a usilovně
se snažila udržet vesla a dostat se dál.
 603 
Ve chvíli, než velryba překousla člun, Achab první postřehl její
úmysl podle záludného vynořování hlavy  onen pohyb pro tu chvíli
uvolnil její stisk  a v tom okamžiku se jeho ruka naposledy pokusila
vyrazit člun z čelistí. Člun však jen sklouzl dále do velrybí tlamy,
a jak se přitom naklonil na bok, srazil mu ruku s čelistí, a když se
Achab shýbal, aby se mohl odstrčit, byl vyhozen z člunu, a tak padl
obličejem přímo do moře.
Moby Dick s pleskotem opustil svou kořist, ale zůstal nedaleko,
podlouhlou bílou hlavu vyrážel kolmo vzhůru z vln a opět do nich
zapadal. Současně pomalu obracel celé své vřetenovité tělo, takže
když se jeho obrovské, vrásčité čelo vynořilo z vody  asi na dvacet
nebo více stop  oslnivě se o ně tříštily právě vzduté vysoké vlny
se všemi běžícími vlnami, mstivě vystřikujíce drobnou spršku vysoko do vzduchu.22 Podobně za bouře ustupují jenom klamně vlny
v průlivu La Manche, neboť se jen odrazí od základny Eddystonu
a v plném rozběhu se vítězně převalí přes jeho vrcholek.
Ale Moby Dick brzy opět zaujal vodorovné postavení a rychle
obeplouval rozbitou posádku stále dokola; po jedné straně zviřoval
vodu své mstivé stopy, jako by se chtěl vydráždit ještě k dalšímu
a smrtelnějšímu útoku. Pohled na roztříštěný člun ho patrně uváděl v zuřivost  jako krev hroznů a moruší, hozených před slony
Antiochovy v knize Makabejských. Zatím byl Achab napolo udušen
v pěně zvířené nestoudným ocasem velryby a byl příliš zmrzačen,
aby mohl plavat  ačkoli se dokázal udržet nad vodou i uprostřed
takového víru. Achabova bezmocná hlava vypadala jako zmítaná
bublina, která může při sebemenším náhodném nárazu prasknout.
Z rozbité zádi se naň díval Fedallah bez zvědavosti a klidně; posádka, jež se držela druhé zmítané poloviny vraku, nemohla mu
přispěchat na pomoc; měli víc než dost práce, aby se postarali sami
o sebe. Obíhající bílá velryba byla totiž na pohled tak hrozná a plula
22  Tento pohyb je pro vorvaně příznačný. Své jméno, vyvažování, dostal proto, že se podobá předběžnému vyrovnávání velrybářského kopí při tak zvaném
dlouhém vrhu, popsaném již dříve. Při tomto pohybu může velryba jistě nejlépe
a nejobsáhleji přehlédnout všechno, co ji obklopuje.
 604 
v kruzích stále se zužujících rychlostí tak planetární, že se zdálo,
jako by se řítila rovnou na ně. Ačkoli oba zbývající neporušené čluny byly dosud velmi blízko, přece se neodvážily veplout do víru
a udeřit, poněvadž by to mohlo být signálem k okamžitému zničení
ohrožených trosečníků, Achaba i ostatních, a v tom případě by ani
oni sami neměli naději, že uniknou. Tedy jen napínali zrak a zůstávali na vnějším okraji příšerného pásma, jehož středem teď byla
hlava starcova.
Všechno od samého začátku zatím pozorovaly a hlásily hlídky
z vrcholků lodních stožárů. Loď hned otočila plachty a plula rovnou
k ohroženému místu. Byla nyní už tak blízko, že na ni Achab z vody
zavolal: „Jeďte na “ ale v tom okamžiku na něj dopadla z vody vlna
odražená od Moby Dicka a na chvilku jej potopila. Když se z ní namáhavě opět vynořil a dostal se na hřeben vysoké vlny, vykřikl:
„Jeďte na velrybu!  Zažeňte ji!“
Příď Pequody se zaměřila, loď prorazila začarovaný kruh aúspěšně oddělila bílou velrybu od její oběti. Zatímco vorvaň rozmrzele
odplouval, spěchaly čluny zachraňovat.
Achab byl vtažen do Stubbova člunu s oslepenýma očima podlitýma krví; ve vráskách mu zasychala bílá pěna. Dlouho musel napínat všecku svou tělesnou sílu  to teď přestalo, a on se na chvíli
bezmocně poddal tělesnému vysílení: ležel na dně Stubbova člunu
všecek zničen jako člověk podupaný stádem slonů. Z hloubi prsou
se mu draly strašné steny jako zoufalé volání z propasti.
Ale jak bylo tělesné zhroucení prudké, tak bylo i krátké. V rozpětí pouhého okamžiku soustředí velcí lidé často do jediné hluboké
bolesti úplný souhrn drobnějších bolestí, které mají slabší povahy
milosrdně rozděleny na celý život. Ačkoli tedy taková srdce trpí
pokaždé úhrnně, přece  určí-li tak bohové  soustřeďují v svém
životě celé věky žalu, vytvořené jen z chvilkových nadměrných bolestí; vždyť už samo centrum ušlechtilých povah není pouhý bod,
ale obsahuje úplné objemy nižších duší.
„Harpuna,“ zvolal Achab, když se nadzvedl a opřel o loket, „je
v bezpečí?“
 605 
„Ano, pane, vždyť nebyla vržena; tady je,“ řekl Stubb a ukázal
mu ji.
„Položte ji přede mne. Chybí někdo?“
„Jeden, dva, tři, čtyři, pět;  bylo pět vesel, pane, a tady je pět
mužů.
„To je dobře.  Pomoz mi, člověče. Chci si stoupnout. Tak, tak.
Vidím jí! Tam, tam! Pořád míří na závětrnou stranu; jaký má vysoký vodomet!  Ruce pryč! Nechte mě! Věčná míza už zase proudí
Achabovi v kostech! Napněte plachtu, připravte vesla; kormidlo!“
Často se stává, když se člun potopí, že pak jeho posádka, zachráněná jiným člunem, pomáhá veslovat v tomto druhém člunu; stíhání
pokračuje se zdvojenými vesly, jak se říká. Podobně tomu bylo itentokrát. Avšak zvýšená síla člunu se nevyrovnala zvýšené síle velryby, neboť ta podle všeho ztrojnásobila úsilí každé ploutve. Velryba
plula rychlostí, která jasně naznačovala, že za těchto okolností by
se lov zřejmě protáhl do nekonečna nebo by byl zcela beznadějný.
Žádná posádka by tak dlouho nevydržela nepřetržitou usilovnou
námahu u vesel, která se dá snést jen při velmi častém střídání. Loď
sama, jak se někdy stává, slibovala lépe posloužit při dalším stíhání.
Proto k ní čluny zamířily a brzy se houpaly na kladkách. Obě části
zničeného člunu loď už dříve zachránila. Všechno bylo pak uloženo,
plachty napjaty až do vrchu, po stranách přidány závětrné plachty
jako dvojkloubová křídla albatrosa a Pequod se pustila na závětrnou
stranu po stopě Moby Dícka. Hlídky ze stožárových vrcholků pravidelně hlásily zářivé vodotrysky velryby v obvyklých intervalech.
Kdykoli oznámily, že se velryba potopila, Achab si zjistil čas a potom
se procházel po palubě, kompasové hodinky v ruce, a sotva prošla poslední vteřina vyměřené doby, už bylo slyšet jeho hlas: „Čí je
nyní dublon? Vidíte ji?“ A jakmile odpověď zněla: „Ne, pane,“ hned
nařídil, aby ho vytáhli na stožár. Tak plynul den. Achab byl hned na
stožáru, ani se nehýbaje, hned zas neklidně přecházel po palubě.
Když takto bez hlesu přecházel, jen občas zavolal na muže na
vrcholcích stožárů, někdy rozkázal buď zvednout plachtu ještě výš,
nebo ji roztáhnout do větší šíře  když takto přecházel sem a tam,
 606 
klobouk stažený do očí, pokaždé musel okolo svého zničeného člunu, který byl hozen na zadní palubu a ležel tam převrácený: rozbitá
příď u roztříštěné zádi. Konečně se před ním zastavil, a jako se po
obloze již zachmuřené často přeženou ještě nové voje mraků, tak
se i přes obličej starého muže nyní přehnala ještě další chmura.
Stubb spatřil, jak se Achab zastavil, a snad že zamýšlel  třeba
ne z marnivosti  projevit nezmenšenou statečnost a tak si udržet
u kapitána pověst odvážlivce, přistoupil a zvolal, dívaje se na vrak:
„Bodlák, kterým osel opovrhl. Moc ostře ho píchal do tlamy, pane,
haha!“
„Jaký to tvor bez duše, který se směje před vrakem? Člověče,
člověče! Kdybych nevěděl, že jsi statečný a nebojácný jako oheň
(a také tak nemyslící), přísahal bych, že jsi zbabělec. Před vrakem
se nemá ozvat ani nářek, ani smích.“
„Ano, pane,“ řekl Starbuck, kráčeje blíž, „to je vážný pohled. Je to
omen, a zlé omen.“
„Omen, omen?  Na to aby byl slovník! Chtějí-li bohové mluvit
k člověku otevřeně, budou tak poctiví a promluví otevřeně. Nebudou potřásat hlavou a pronášet babské tajemné narážky.  Dost
už, jděte! Vy dva jste opačné póly jedné věci. Starbuck je obrácený
Stubb a Stubb zase Starbuck. Vy dva jste celé lidstvo, a Achab stojí
osamělý mezi miliony, jež zalidňují zemi, a jeho bližní mu nejsou
ani bohové, ani lidé! Zima, zima  třesu se zimou!  Co teď:  Haló,
vy nahoře! Vidíte ji? Vyvolávejte každý vodomet, i kdyby chrlila desetkrát za vteřinu!“
Den se chýlil ke konci, jenom lem jeho zlatého roucha ještě šustil.
Brzy bylo skoro tma, ale hlídky dosud zůstávaly na stožárech.
„Už se nedá vidět vodotrysk, pane  je moc tma,“ volal hlas ze
vzduchu.
„Kam mířila, když jste ji viděli naposled?“
„Jako dřív, pane,  rovnou k závětrné straně.“
„Dobře  teď v noci bude plout pomaleji. Plachty dolů, pane Starbucku, vrchní nadkošovou i nadkošové závětrovky! Nesmíme ji do
rána předjet! Patrně cestuje a může každou chvíli odbočit. Pozor,
 607 
kormidlo! Drž loď před větrem! Muži nahoře, slezte dolů!  Pane
Stubbe, pošli novou hlídku na přední stožár a dbej, ať je obsazen
až do rána.“ Potom přistoupil k dublonu na hlavním stožáru a řekl:
„Hoši, tohle zlato patří mně, protože jsem si je zasloužil, ale nechám
je tu až do chvíle, kdy bílá velryba bude mrtva. A kdo z vás ji první
spatří toho dne, kdy bude zabita, dostane pak dublon. A jestliže ji
onoho dne spatřím opět první já, rozdělím mezi vás všechny desateronásobek jeho ceny. A teď odtud! Ty máš velení, pane.“
Po těchto slovech si stoupl do palubního otvoru vedoucího ke
kajutě, stáhl klobouk přes oči a stál tam až do svítání. Jen v určitých
intervalech se pohnul, aby se podíval, jak noc pokročila.
 608 
CXXXIV.
STÍHÁNÍ — DRUHÝ DEN
Za úsvitu hlídky znovu dochvilně obsadily všechny tři stožáry.
„Vidíte ji?“ volal Achab, když vyčkal jen maličko, až se trochu
rozjasnilo.
„Nevidím nic, pane.“
„Zavolejte všechny muže na palubu a napněte plachty! Cestuje
rychleji, než jsem se domníval. Plachty nadkošové  ano, měli jsme
je nechat po celou noc. Ale nevadí  byl to jen odpočinek před závodem.“
Zde nutno poznamenat, že takové vytrvalé pronásledování určité
velryby bez přestání ve dne v noci není věc nijak neslýchaná při velrybaření v jižních mořích. Někteří nantucketští kapitáni mají velký
talent a vrozenou genialitu, jsou to mužové, kteří nabyli úžasné
zručnosti, zkušené předvídavosti a sebedůvěry tak nepřemožitelné, že z prostého pozorování velryby naposled spatřené dovedou
za jistých daných okolností velmi přesně předpovědět jak směr,
kterým po nějakou dobu popluje, když už zmizela z dohledu, tak
i pravděpodobnou její rychlost. V těchto případech si rybář při lovu
velryby počíná u kormidla asi jako lodivod, když ztratil z dohledu
pobřeží, jehož celkový směr je mu dobře znám a k němuž se chce
brzo zas vrátit, ale o kus dál: lodivod v té situaci stojí u kompasu
a přesně určuje polohu mysu právě viditelného, aby tím jistěji zamířil ke vzdálenému, neviditelnému předhoří, ke kterému se má
nakonec dostat. Byla-li velryba pronásledována a bedlivě pozorována po několik hodin za denního světla, potom, když ji zastře noc,
odhadne bystrý lovec její budoucí stopu ve tmě právě tak přesně
jako lodivod své pobřeží. Je tedy pro lovce neobyčejně obratného
ona příslovečně mizivá stopa na vodě stejně spolehlivá jako pevná
země. Moderní železnice je mohutný železný leviatan, jehož každé
hnutí je tak důvěrně známo, že lidé mohou s hodinkami v ruce vypočítat jeho rychlost jako lékaři tep dítěte a mohou snadno říci, že
 609 
vlak směřující k hlavní stanici nebo z ní odjíždějící dojede na to a to
místo v tu a tu hodinu. Podobně je to v případech, kdy naši Nantuckeťané odhadují časy leviatana hlubin podle zjištěného tempa
jeho plavby a říkají si, že za tolik a tolik hodin od této chvíle urazí
velryba dvě stě mil a dosáhne asi toho a toho stupně šířky a délky.
Ale aby taková bystrá předpověď nakonec vedla opravdu k úspěchu, musí velrybáři pomáhat vítr a moře, neboť co je námořníkovi
platno vědět, že jeho přístav je vzdálen přesně třiadevadesát a čtvrt
míle, když je v bezvětří nebo bojuje proti větru? Z těchto údajů lze
odvodit mnohé podrobnější poučky o stíhání velryb.
Loď se řítila kupředu, nechávajíc v moři takovou brázdu, jako by
se změnila ze zbloudilé dělové koule v radlici a obracela rovné pole.
„Panečku!“ zvolal Stubb. „Tahle rychlost člověku leze z paluby do
nohou a brní ho až u srdce. Loď a já jsme dva stateční kamarádi! 
Haha! Zvedněte mě někdo a spusťte mě po hřbetě na moře! U všech
hromů, vždyť moje páteř je kýl! Haha! Natíráme si to, že za sebou
ani nezvedáme prach!“
„Tamhle chrlí  chrlí  chrlí! Rovnou před námi!“ ozvalo se teď
z vrcholku stožáru.
„Ano, ano!“ zvolal Stubb. „Věděl jsem to  nemůžeš nám uniknout.  Jen chrl a plivej svůj vodotrysk, ó velrybo, sám šílený ďábel
je za tebou! Jen foukej na trumpetu  nadýmej plíce! Achab ti zastaví
krev, jako když mlynář zavře stavidla u náhonu!“
Stubb jako by promluvil skoro za celou posádku. Lovecká vášeň
jim teď zpěnila krev jako staré víno, znovu zkvašené. Jestliže předtím někteří bledli obavami a zlými předtuchami, vzrůstající bázeň
z Achaba je nejen zatlačila, nýbrž i rozdrtila a rozehnala na všechny
strany jako pádící bizon rozpráší na všechny strany bázlivé prérijní zajíce. Ruka osudu uchvátila duše všech. Vzrušující nebezpečí
včerejšího dne, trýznivá nejistota minulé noci a pevný, nebojácný,
slepý a bezohledný způsob, jakým se divoké plavidlo vrhalo za letící
kořistí, to všechno s sebou strhovalo jejich srdce. Vítr nadouvající
plachty jako obrovská břicha a ženoucí loď neviditelnými pažemi,
 610 
kterým se nemohli ubránit, byl pravým symbolem neviditelné moci,
která je tak zotročila k letu o závod.
Byli jedním mužem, ne třiceti. Všechny je nesla jedna loď; třebaže
se skládala z různých nesourodých věcí  ze dřeva dubového, javorového a jedlového; ze železa, smoly a konopí  přece to všechno do
sebe zapadalo a splývalo v jeden pevný trup, který se řítí kupředu
a jejž udržuje v rovnováze a zároveň i řídí dlouhý ústřední kýl. Stejně
i všechny osobní vlastnosti členů posádky, chrabrost jednoho, bázlivost druhého, vina a trestuhodnost, všechny ty rozličnosti stmeloval
vjedno a vše řídil k osudnému cíli Achab, jejich jediný pán a kýl.
V lanoví bylo živo. Vrcholky stožárů se podobaly korunám vysokých palem, trčely na nich na všechny strany chomáče paží a nohou.
Někteří muži se jednou rukou drželi ráhna a druhou napřaženou
netrpělivě mávali; jiní seděli daleko na kolébajících se ráhnech a zacláněli si oči před prudkým sluncem. Všechna ráhna byla poseta
smrtelníky, kteří byli připravení a zralí pro svůj osud. Ach, jak se
stále snažili proniknout nekonečným modrem, aby vyhledali tvora,
který je mohl zničit!
„Proč ji nehlásíte, jestli ji vidíte?“ křičel Achab, když po prvním
hlášení uplynulo několik minut a další výkřiky se už neozvaly. „Vytáhněte mě nahoru, muži! Dali jste se oklamat. Moby Dick přece
nevychrlí jen jeden vodomet a potom nezmizí.“
Bylo tomu opravdu tak. Vukvapené horlivosti muži považovali za
velrybí vodotrysk něco jiného, jak skutečnost sama brzy dosvědčila.
Sotva se Achab dostal na své stanoviště, sotva dole otočili provaz
kolem kolíku na palubě, rozhlaholil jeho hlas celý orchestr a rozechvěl vzduch jako hromadné výstřely z pušek. Bylo slyšet vítězné
haló třicaterých statných plic, když se Moby Dick  mnohem blíže k lodi než domnělý vodotrysk  necelou míli vpředu  opravdu
objevil. Bílá velryba totiž nyní prozrazovala svou přítomnost ne
klidným a lhostejným vydechováním, nikoli pokojným tryskáním
mystické fontány na hlavě, nýbrž jevem mnohem podivuhodnějším:
lámala vlny. Stoupá-li vorvaň prudkou rychlostí z velikých hloubek,
vymrští se takto celým tělem do čistého vzduchu a zvedne celou
 611 
horu oslňující pěny, takže je ho vidět na vzdálenost sedmi mil i dál.
V takových chvílích se zdá, že rozervané, vzbouřené vlny, které se
sebe setřásá, jsou jeho hřívou. V některých případech bývá toto
vyskakování výzvou k boji.
„Tam láme vlny! Tam láme vlny!“ zněl pokřik, když se bílá velryba v nezměrné vyzývavosti vrhala jako losos k obloze. A pěna, jež
se tak nenadále objevila na modré hladině moře a odrážela se od
tmavší ještě modři nebes, svítila a zářila v tu chvíli oslepivě jako
ledovec a potom postupně čím dál víc bledla a ztrácela svou původní jiskřivou jasnost, až z ní zbyla jen slabá mlha jako za dešťové
přeháňky v údolí.
„Ano, jen si naposled vyskoč k slunci, Moby Dicku!“ vzkřikl Achab,
„co nevidět udeří tvá poslední hodina a harpuna!  Dolů!  Dolů
všichni až na jednoho muže vpředu. Čluny!  Připravte se!“
Mužům ani nenapadlo pomalu slézat po provazových žebřících
v úponách stožárů, sjeli dolů na palubu po jednotlivých provazech
a tyčích jako létavice, kdežto Achaba spustili sice méně hbitě, ale
přesto dosti rychle z jeho stanoviště.
„Spusťte čluny,“ zvolal, jakmile se octl ve svém člunu  byl to náhradní člun, který vystrojili včera odpoledne. „Pane Starbucku, loď
patří tobě  drž ji stranou od člunů, ale ne příliš daleko! Všechny
čluny dolů!“
Moby Dick jim snad chtěl náhle nahnat hrůzu tím, že tentokrát
zaútočí sám první: obrátil se teď a připlouval ke třem posádkám.
Achabův člun byl uprostřed. Achab povzbuzoval mužstvo a řekl jim,
že ho vezme od hlavy  to jest, že zamíří přímo k čelu Moby Dicka 
což není nic nezvyklého. V určitém okruhu totiž takový směr útoku
vylučuje útočníka ze zorného pole velryby, které je bočné. Ale nežli
se do této blízkosti dostali, viděla bílá velryba všechny tři čluny tak
zřetelně jako tři stěžně lodi, a vydrážděna k zuřivé rychlosti, vrazila
takřka mžikem mezi čluny a s otevřenými čelistmi a bijícím ocasem
se postavila k strašnému boji na všech stranách. Nedbala harpun
vrhaných na ni ze všech člunů; zdálo se, že má jen jediný úmysl:
zničit naše čluny do posledního prkna. Ale čluny obratně řízené
 612 
se neustále otáčely jako vycvičení oři na kolbišti, zatím jí unikaly,
ačkoli někdy jen o šířku prkna, a po celou tu dobu Achabův nelidský
válečný pokřik přehlušoval všechny ostatní výkřiky.
Konečně však bílá velryba nepostižnými obraty křížem krážem
zamotala volné konce všech tří provazců k ní přichycených a tisícerým způsobem je tak zapletla, že se zkrátily a čluny byly bezmocně
přitahovány k harpunám zabodnutým do velryby. Velryba teď na
okamžik uhnula stranou, jako by chtěla sebrat síly k mohutnějšímu útoku. Achab využil příležitosti a odvinul víc provazec, potom
jej rychle přitahoval a škubal jím, doufaje, že takto uvolní některé
smyčky  ale náhle se naskytl pohled divočejší než hrozivé řady
žralocích zubů.
U přídě Achabova člunu se pojednou vynořila trčící, blýskavá,
mokrá ostří a hroty volných harpun a kopí, zachycených a spirálovitě zamotaných ve spleti provazců. Dalo se udělat jen jedno. Achab
popadl lodní nůž, sáhl znalecky do paprsků z oceli  dovnitř  skrz
ně  a potom ven  vtáhl dovnitř vnější šňůru, podal ji námořníkovi
na přídi, potom dvakrát přeřízl šňůru poblíž přídě, hodil odříznutý
svazek oceli do moře a zase byl zcela klidný. V tom okamžiku se
bílá velryba vrhla mezi zbývající smyčky ostatních provazců a tím
neodvratně přitahovala zapletené dosud čluny Stubbův a Flaskův
k svým ocasním ploutvím. Srazila je k sobě jako dvě skořápky na
pobřeží bičovaném příbojem a pak se potopila do moře a zmizela
v zpěněném víru, v kterém vonné cedrové třísky rozbitých člunů
chvilku tancovaly kolem dokola jako nastrouhaný muškátový oříšek
v míse punče, když se jím prudce zamíchá.
Obě posádky kroužily ve vodě a zachycovaly se bubnů na provazce, vesel a ostatní plovoucí výstroje; na okraji víru se malý Flask
vynořoval a ponořoval jako prázdná láhev, zvedaje nohy do výše,
aby unikl hrozným čelistem žraloků; Stubb horlivě volal, aby ho
někdo vylovil; starcův provazec, nyní přetržený, dovoloval mu zachránit ze zpěněného víru, koho jen mohl. A za té strašné situace,
kdy hrozilo tisíc zhmotnělých nebezpečí najednou, se zdálo, jako
by byl Achabův dosud neporušený člun přitahován neviditelnými
 613 
dráty vzhůru k nebi, vtom však bílá velryba vystřelila jako šíp kolmo
z moře, vrazila širokým čelem do dna člunu a vymrštila jej do vzduchu, takže se několikrát otočil, až zase dopadl na hladinu  kýlem
vzhůru  a Achab a jeho muži se zpod něho vyhrabávali jako tuleni
z jeskyně na mořském břehu.
Jak velryba vyletěla na hladinu, zmírnila se její původní vzestupná prudkost a bezděčně ji vrhla nadél poněkud stranou od středu
zkázy, kterou způsobila. Obrácena k němu zády, ležela chvíli klidně
a pomalu pohybovala ocasními ploutvemi ze strany na stranu, jako
když hmatá. Kdykoli se její kůže dotklo plovoucí veslo, kousek prkna, nejmenší tříska nebo odštěpek člunu, vždycky se jí ocas rychle
stáhl a začal tlouci do vody. Brzy však, jako by se uspokojila, že pro
tentokrát je se svou prací hotova, vyrazila vrásčitým čelem kupředu,
a táhnouc za sebou spletené provazce, pokračovala v cestě na stranu
závětrnou klidným tempem pocestného.
Pozorná loď itentokrát sledovala celý zápas a přispěchala znovu
na pomoc. Spustila člun, vylovila plovoucí námořníky, bubny a provazce, a co jiného se dalo zachytit, a bezpečně je dopravila na palubu. Někteří muži měli vykloubená ramena, zápěstí a kotníky, jiní
začernalé podlitiny; harpuny a kopí byly zkrouceny, šňůry nemožně
zamotány, vesla a prkna rozbitá; to všechno tady bylo, ale nezdálo
se, že by byl někdo utrpěl smrtelné nebo jen vážnější zranění. Jako
včera Fedallah, tak se tentokrát Achab pevně držel rozbité poloviny
svého člunu, v níž se dalo plout poměrně bezpečně, a ani tím nebyl
tak vysílen jako včerejší nehodou.
Když mu však pomohli na palubu, všichni na něm utkvěli očima:
místo aby se sám postavil, zůstal napolo viset na rameni Starbucka,
který mu celkem nejvíc pomáhal. Kostěnou nohu měl ukousnutou
a zůstala z ní jen krátká, ostrá tříska.
„Ano, ano, Starbucku, je to hezké, můžeme-li se občas opřít, ať
už nás podpírá kdokoli; škoda, že se starý Achab neopřel častěji.“
„Asi ten železný kroužek nevydržel, pane,“ řekl tesař a přistoupil
blíže. „Dal jsem si na té noze záležet.“
 614 
„Doufám, pane, že žádná kost není zlomena,“ poznamenal Stubb
s opravdovou starostí.
„Ano, a všechny jsou napadrť, Stubbe! Vždyť to vidíš.  Ale i když
mám kost zlomenou, já, starý Achab, jsem nedotčen; myslím, že
žádná moje živá kost není o nic víc kusem mého já než ta mrtvá,
o kterou jsem přišel. Ani bílá velryba, ani člověk, ani démon nemohou třeba jen škrábnout starého Achaba v jeho pravé, nedostupné
bytosti. Žádná olovnice se nemůže dotknout jejího dna, žádný stožár
se nedotkne její střechy.  Hlídky nahoře, kterým směrem?“
„Přímo na stranu závětrnou, pane.“
„Kormidlo, za ní! Natáhnout opět plachty! Lodní službo, snesete
zbylé náhradní čluny a vystrojíte je. Pane Starbucku, jdi a vykonej
přehlídku mužstva člunů.“
„Dovol, pane, nejprve ti pomohu k zábradlí.“
„Ach, ach, ach! Jak mě ta tříska bodá! Prokletý osud, když kapitán
duchem nepřemožitelný musí mít takového zbabělého důstojníka!“
„Pane?“
„To myslím své tělo, člověče, ne tebe. Dej mi nějakou hůl, tady
to přeražené kopí bude dobré. Shromáždi muže! Opravdu jsem
ho ještě neviděl. Proboha, to není možné  pohřešován?  Rychle!
Všechny je svolej!“
Ukázalo se, že tušení starého muže bylo správné. Při přehlídce
mužstva Pars chyběl.
„Pars!“ zvolal Stubb, „asi ho zachytily “
„Mor na tebe!  Běžte všichni hledat, nahoru, dolů, do kajuty, na
příď  najděte ho  není pryč  není pryč! “
Ale brzy se vrátili se zprávou, že Parse nelze nikde najít.
„Ano, pane,“ řekl Stubb, „asi ho zachytily smyčky vašeho provazce  tak se mi zdálo, že vidím, jak ho táhne pod vodu.“
„Právě můj provazec! Můj provazec? Co znamená to slůvko? Jaký
to v něm zní umíráček, že se starý Achab třese, jako kdyby sám byl
zvonicí? A také harpuna! Přeházejte tady tu hromadu  nevidíte
ji?  tu ukovanou harpunu, lidé, harpunu pro bílou velrybu  ne, ne,
ne  zatracený hlupáku! Tato ruka ji vymrštila. Je v rybě!  Hlídky!
 615 
Nespouštějte z ní zrak!  Rychle!  Všichni strojte čluny  seberte
vesla  harpunáři, harpuny, harpuny! Vrchní nadkošové plachty
výš  přitáhněte všechny spodní cípy! Kormidelníku, pevně, pevně,
je-li ti život milý! Desetkrát obepluji nezměřitelnou zeměkouli, ano,
a potopím se skrz ni, ale zabiju ji přece!“
„Velký Bože, zjev se aspoň na jediný okamžik!“ zvolal Starbuck,
„nikdy, nikdy nechytneš bílou velrybu, starče!  Pro Ježíše Krista,
nech toho už, je to horší než ďáblovo šílenství! Dva dny ji honíme;
dvakrát nás rozbila na třísky. Tu nohu ti podruhé urvala. Tvůj zlý stín
zmizel  všichni dobří andělé tě zahrnují výstrahami. Co bys ještě
chtěl?  Máme tu vražednou rybu pronásledovat, dokud nepohltí
posledního muže? Má nás stáhnout až na dno mořské? Má nás
zavléci až do horoucích pekel? Ach, ach  je to bezbožné a rouhavé
stíhat ji dál!“
„Starbucku, v poslední době jsem k tobě pocítil zvláštní příchylnost; od té chvíle, kdy jsme si oba navzájem viděli na očích  ty
víš co! Ale pokud jde o tu velrybu, budiž pro mne tvoje tvář jako
dlaň této ruky  bílá plocha beze rtů, bez rysů. Achab zůstane vždy
Achabem, člověče! Celé toto dějství je nezměnitelně předurčeno.
Zkoušeli jsme je, ty a já, bilion let dříve, než se valil tento oceán.
Pošetilče! Jsem náměstkem Osudu, jednám podle rozkazů. Dej si
pozor, ty podřízený muži, abys poslouchal mých. Stoupněte si kolem
mne, námořníci! Vidíte starého člověka, který je osekán až na pařez;
opírá se o roztříštěné kopí; stojí na jediné noze. To je Achab  jeho
tělo. Ale Achabova duše je stonožka, která se pohybuje po stu noh.
Mám pocit, že jsem napjat a natržen jako lana táhnoucí za bouře
fregatu, jíž bouře urvala stožáry. Možná že itak vypadám. Avšak než
se přetrhnu, uslyšíte, že prasknu; a dokud neuslyšíte to prasknutí,
vězte, že Achabovo vlečné lano ho ještě táhne k cíli! Věříte, lidé, v tak
zvané předzvěsti? Tedy se hlasitě smějte a volejte: opakovat! Neboť
nežli se tonoucí utopí, vypluje dvakrát na hladinu; potom se zvedne
ještě jednou a potopí se navěky. Tak je to i s Moby Dickem  po dva
dny je na hladině  zítra bude třetí den. Ano, muži, vynoří se ještě
 616 
jednou  ale jen aby vydechl svůj poslední vodotrysk. Neztrácíte
odvahu, muži?“
„Jsme nebojácní jako oheň,“ zvolal Stubb.
„A právě tak nemyslící,“ zahučel Achab. Když potom muži odešli
na příď, hučel si dále: „Tak zvané předzvěsti! Včera jsem říkal totéž
tamhle Starbuckovi o svém rozbitém člunu! Ach, jak usilovně se
snažím vypudit jiným ze srdce to, co tak pevně zakotvilo v mém
vlastním! Pars  Pars! Je pryč, pryč? Aon měl odejít přede mnou  ale
já nemohu zahynout, dokud ho ještě jednou nespatřím. Jak to je? 
To je záhada, která by dovedla poplést všechny advokáty, i kdyby je
podporovali duchové celé řady soudců: jako jestřábí zobák mě to
klove do mozku. Ale já to rozřeším, přece jen rozřeším!“
Za soumraku viděli velrybu dosud na straně závětrné.
Znovu tedy skasali plachty a všechno se dálo asi tak jako minulé
noci. Jen zvuk kladiv a bzukot brusu bylo slyšet skoro až do bílého
rána, jak muži pracovali při svítilnách, aby úplně a pečlivě vystrojili
náhradní čluny a nabrousili si nové zbraně na zítřek. Zatím tesař
dělal z rozbitého kýlu Achabova zničeného člunu novou nohu pro
něho. Achab stál jako předešlé noci se staženým kloboukem nehnutě v svém palubním otvoru. Jeho skrytý pohled, točící se za sluncem,
vracel se už napřed po ciferníku slunečních hodin a utkvěl ve směru
východním tam, kde mělo nejdřív vyjít slunce.
 617 
CXXXV.
STÍHÁNÍ — TŘETÍ DEN
Příjemné a svěží jitro třetího dne se rozbřesklo a osamělou noční
hlídku na vrcholu předního stožáru opět vystřídaly skupiny denních
pozorovatelů, kteří obsadili každý stožár a snad každé ráhno.
„Vidíš ji?“ volal Achab. Ale velrybu nebylo možno spatřit.
„Přesto jsme v její neklamné stopě. Jen sledovat tu stopu, nic
jiného. Kormidelníku, pořád tím směrem, který máš a který jsi měl.
Jaký je to zase krásný den! Ani kdyby to byl svět nově stvořený
a připravený za letní sídlo pro anděly a tímhle jitrem se jim otvíral
poprvé, ani tehdy by se nad takovým světem nemohl rozbřesknout
den krásnější! Tady je námět k přemýšlení, kdyby Achab měl čas
přemýšlet, ale Achab nikdy nemyslí, on jenom cítí, cítí, cítí. Cítit je
až dost svízelné pro smrtelníka! Myšlení je troufalost. Jen Bůh má
to právo a výsadu. Myšlení je nebo by mělo být sám chlad a klid; ale
naše nebohá srdce příliš buší a nešťastné mozky se příliš rozčilují,
aby mohly myslit chladně a klidně. A přece jsem si někdy myslil,
že můj mozek je velmi chladný  mrazivě chladný, takže mi stará
lebka praská jako sklenice, jejíž obsah zledovatěl a trhá ji. A přesto
mi rostou vlasy; v této chvíli rostou a jen teplo je živí; ale ne, jsou
jako ta obyčejná tráva, která poroste všude, na nánosech země v rozsedlinách grónského ledu nebo na lávě z Vesuvu. Jak do nich divoký
vítr duje! Šlehá jimi okolo mne, jako cáry roztrhaných plachet bičují
zmítanou loď, na které visí. Je to zkažený vítr: předtím nepochybně provanul vězeňské kobky a chodby, sály nemocnic a vyvětral
je, a teď přijde sem a vane si nevinně jako jehňátko. Na něj!  Je
nakažen. Kdybych byl větrem, nefoukal bych už na takový zkažený,
bídný svět. Zalezl bych někam do jeskyně a skryl se tam. A přece  je takový vítr vznešený a hrdinný! Vítr! Kdo ho kdy přemohl?
V každém zápase dá poslední a nejprudší ránu. Vyraz prudce proti
němu, a jen jím prolétneš. Ha! zbabělý vítr, když úderem zasahuje
pouhé bezbranné muže, ale sám nevyčká ani jediné rány. I Achab
 618 
je statečnější  šlechetnější. Kdyby jen vítr měl tělo! Ale všechno,
co pozemšťana nejvíc popuzuje a hrubě uráží, to všechno je bez
těla, ovšem bez těla je to jen jakožto předmět, ne jako činitel. V tom
je velmi pozoruhodný rozdíl, ano, nadmíru zchytralý a zlomyslný!
Apřece říkám znovu a teď na to přísahám, že vítr je cosi neobyčejně
slavného a půvabného. Aspoň tyto teplé pasátní větry, které za jasné oblohy vanou jedním směrem, silně, vytrvale, mohutně, a přece
mírně. Neuchýlí se od své dráhy, i kdyby se spodní vzdušné proudy
mořské sebevíc obracely a měnily směr a kdyby nejmocnější Mississippi pevninského vzduchu proudily a kroužily, nevědouce, kam jít
nakonec. U věčných pólů! Právě tyto pasátní větry, které tak zpříma
pohánějí mou loď, ty pasátní větry nebo něco jim podobného  něco
stejně neměnného, mocného a silného  pohání ustavičně kýl mé
duše. Ale k věci! Hlídky nahoře! Co vidíte?“
„Nic, pane.“
„Nic! A je hnedle poledne! Dublon žebrá o majitele! Podívejte se
na slunce! Ano, ano, bude to tak. Předjel jsem ji. Jakže, předhonil?
Ano, ona teď stíhá mne, ne já ji  to je zlé. Také mě to mohlo napadnout! Já hlupák! Vleče za sebou provazce a harpuny. Ano, ano,
předjel jsem ji dnes v noci. Haló, haló! Pojďte dolů, všichni kromě
pravidelných hlídek. K zvratným lanům!“
Dosud měla Pequod vítr skoro v zádech; teď však byla nařízena
směrem opačným a musela plout namáhavě proti větru, když se
prodírala zpěněnými vlnami vlastní bílé stopy.
„Pluje nyní proti větru do otevřené tlamy,“ hučel si Starbuck, ovinuje kolem zábradlí hlavní zvratné lano, které právě napjal. „Bůh nás
opatruj, ale cítím už vlhko vkostech a tělo mi od nich nasakuje vlhkostí zevnitř. Obávám se, že jsem neposlušen Boha, poslouchám-li jeho!“
„Pomozte mi nahoru!“ zvolal Achab, přistoupiv ke konopnému
koši. „Brzy ji potkáme.“
„Ano, ano, pane,“ řekl Starbuck a hned splnil Achabův rozkaz.
Ještě jednou se Achab vznášel vysoko nahoře.
Uplynula celá hodina, roztepaná ve věky. Čas sám tehdy zatajoval
dech v horečném napětí. Ale konečně Achab opět hlásil vodotrysk
 619 
asi tři čárky na návětrné straně a okamžitě se ozvaly tři výkřiky ze
tří vrcholků stožárů, jako by je vydaly tři plamenné jazyky.
„Setkávám se s tebou, Moby Dicku, čelem proti čelu, již potřetí!
Vy tam na palubě!  Ráhna ostřeji na koso, postavte ji přímo proti
větru! Je ještě příliš daleko, abychom spustili čluny, pane Starbucku!
Plachty plihnou! Vezmi kladivo a dohlédni na toho kormidelníka!
Tak, tak; pluje rychle a já musím sestoupit. Ale ještě jednou se tady
nahoře důkladně rozhlédnu po moři. Je k tomu čas. Starý, starý
pohled, a přece tak nějaký mladý; ano, a nezměnil se ani v nejmenším od té doby, co jsem jej viděl prvně v dětství, z písečných kopců
v Nantucketu. Tentýž  tentýž!  tentýž pro Noema jako pro mne.
Na straně závětrné mírně prší  taková příjemná cesta na závětrnou
stranu! Ta jistě vede někam  k něčemu jinému, než je obyčejná
země, k něčemu lahodnějšímu, než jsou palmy. Závětrná strana!
Tam směřuje bílá velryba. Podívejme se teď na stranu návětrnou.
Směr lepší, i když drsnější. Ale už sbohem, sbohem, starý stěžni!
Co je tohle  zeleň? Ano, droboučký mech v těchto křivých prasklinách. Achabova hlava nemá žádné takové zelené skvrny. V tom je
rozdíl mezi stářím člověka a věci. Už ano, starý stěžni, stárneme oba
společně, ačkoli máme zdravé trupy, viď, má lodi? Ano, chybí mi jen
noha, nic víc. Na mou duši, tohle mrtvé dřevo se má rozhodně lépe
nežli mé živé maso. Nemohu se s ním srovnávat. Znal jsem lodi postavené z mrtvých kmenů a ty přežily lidi, stvořené z nejživotnější
látky životných otců. Ale co to řekl? Že půjde ustavičně přede mnou
jako můj lodivod? A že se ještě jednou ukáže? Ale kde? Budu vidět
na dně moře, sestoupím-li po těch nekonečných schodech? A celou
noc jsem plul od něho, ať už se potopil kdekoli. Ano, ano, jako mnohokrát říkal jsi, Parsi, strašnou pravdu, pokud šlo o tebe samého.
Ale u Achaba ses minul cíle. Sbohem, stožáre  dávej dobrý pozor
na velrybu, pokud budu pryč. Promluvíme si zítra; ne, dnes v noci,
až bílá velryba bude ležet tady dole, uvázána za hlavu a za ocas.“
Dal rozkaz, a rozhlížeje se ještě kolem sebe, vážně se snášel modrým vzduchem na palubu.
 620 
Ve vhodný okamžik spustili čluny. Ale když už Achab stál na zádi
své šalupy a právě měl být spuštěn, pokynul důstojníkovi, jenž držel
na palubě jeden provaz kladkostroje, a požádal ho, aby počkal.
„Starbucku!“
„Prosím, pane?“
„Potřetí se vydává loď mé duše na tuto výpravu, Starbucku.“
„Ano, pane, chtěl jsi tomu tak.“
„Některé lodi vyplují ze svých přístavů a pak navždy mizí, Starbucku!“
„To je pravda, pane, nejsmutnější pravda.“
„Někteří muži umírají při odlivu, jiní, když je mělká voda, někteří
za plného přílivu  a já si teď připadám jako vlna, která je jediný
vzdutý hřbet, Starbucku. Jsem starý; podej mi ruku, muži.“
Jejich ruce se setkaly. Upřeně si hleděli do očí. Starbuckovy oči
se zaleskly slzami.
„Ach můj kapitáne, můj kapitáne  ty vznešené srdce  nechoď 
nechoď!  Vidíš statečného muže, který pláče; jak velká musí být
bolest jeho přesvědčení!“
„Spusť člun!“  zvolal Achab a pustil důstojníkovu ruku. „Zůstaň
s posádkou!“
Ve chvilce člun zblízka obeplouval záď lodi.
„Žraloci! Žraloci!“ volal tam hlas ze světlíku dolní kajuty. „Ó kapitáne, můj kapitáne, vraťte se!“
Ale Achab nic neslyšel, neboť jeho vlastní hlas se nesl vysoko do
vzduchu, a člun vyrazil vpřed.
Jenže hlas mluvil pravdu. Sotva Achab odrazil od lodi, objevilo
se množství žraloků, zdánlivě se vynořujících z tmavé vody pod
trupem. Zlomyslně chňapali po lopatkách vesel, kdykoli se ponořily
do vody, a tak doprovázeli člun svým kousáním. Něco takového se
nezřídka stává velrybářským člunům v těchto mořích, hemžících se
žraloky. Žraloci někdy zřejmě sledují lodi stejně předvídavě, jako
supové poletují nad prapory pochodujících pluků na východě. Ale
tohle byli první žraloci, které Pequod zpozorovala od chvíle, kdy
poprvé spatřila bílou velrybu. A bylo-li to tím, že Achabovu posád-
 621 
ku tvořili sami takoví tygrově žlutí barbaři a jejich těla tedy více
zaváněla pižmem  neboť to prý žraloky někdy vábí  buď jak buď,
zdálo se, že sledují jenom tento člun a ostatní neobtěžují.
„Srdce z kované oceli!“ šeptal si Starbuck, dívaje se přes bok lodi
a sleduje očima vzdalující se člun. „Dovedeš ještě zaznít statečně při
takovém pohledu?  Když jsi spustil kýl mezi dravé žraloky, kteří
jej pronásledují s otevřenými tlamami, a k tomu v tento třetí, kritický den? Kdykoli tři dny splynou v jedno nepřetržité a úporné
pronásledování, jistě je první den jitrem, druhý polednem a třetí
den večerem a koncem všeho  ať už je ten konec jakýkoli. Ach
můj Bože! Co to mnou proniká, že zůstávám tak smrtelně klidný
i v očekávání  utkvěl jsem na vrcholu hrůzy? Budoucí události
plují přede mnou jako prázdné obrysy a kostry; všechno minulé se
nějak zamlžilo. Holčičko, Marie! Mizíš za mnou v blednoucí kráse.
Hochu! Vidím jen tvé oči, teď podivuhodně modré. Nejzáhadnější
problémy života jako by se mi vyjasňovaly, ale ženou se mezi ně mraky  nadchází konec mého putování? Nohy mi slábnou, jako bych
byl po celý den chodil. Sáhni si na srdce  bije dosud?  Vzpamatuj
se, Starbucku!  Zažeň to  pohni se, choď! Mluv hlasitě! Haló,
vy na stožáru! Vidíte ručku mého chlapce tam na kopci?  Jsem
blázen.  Ty tam nahoře! Sleduj člun co nejostřeji: pozoruj dobře
velrybu!  Ho! Zase  odžeň toho jestřába! Vidíš! Klove  škube naši
vlajku,“ a ukazoval prstem na červený praporek, vlající z hlavního
stěžně. „Hle, vznáší se s ním, letí pryč!  Kde teď je stařec? Vidíš tu
podívanou, ó Achabe!  Chvěj se, chvěj!“
Čluny nebyly ještě daleko, když podle znamení ze stožárů  podle ruky ukazující dolů  Achab seznal, že se velryba potopila. Ale
chtěje být blízko ní, až se vynoří, plul dále poněkud stranou od lodi.
Posádka jako očarovaná zachovávala nejhlubší mlčení a jenom vlny
bušily svými čely znovu a znovu na příď člunu.
„Jen zarážejte, zarážejte své hřeby, ó vy vlny! Až po samu hlavičku
je zarážejte! Bušíte však do něčeho, co nemá víko. Já nebudu mít
ani rakev, ani pohřební vůz.  Mne může zabít jen konopí! Haha!“
 622 
Náhle se vody kolem nich pomalu rozčeřily v široká kola; potom se rychle zvedly, jako by po stranách klouzaly z ponořeného
ledovce, který prudce stoupá k hladině. Bylo slyšet hluboký hučivý
zvuk, podzemní dunění; všichni zatajili dech, když z moře vyrazilo
obrovské tělo celé omotané šňůrami, harpunami a kopími; vyrazilo
v celé své délce, ale našikmo. Zahaleno v lehký, klesající závoj mlhy,
vznášelo se na okamžik ve vzduchu duhově zbarveném a potom
opět zapadlo do hlubin. Voda vystříkla do výše třiceti stop, zasvítila
na chvíli jako vodní sloupy fontán a rozptýleně padala prškou kapek, takže kolem mramorovaného trupu velryby zůstával na hladině
okruh zpěněný jako čerstvé mléko.
„Kupředu!“ vzkřikl Achab na veslaře a čluny vyrazily k útoku.
Jenže Moby Dick, rozzuřený včerejšími novými harpunami, které
v něm rezavěly, byl jako posedlý všemi padlými anděly. Když hlavou
napřed připlul mezi čluny a tloukl ocasem, tu široké řady shluklých
šlach po celém jeho širokém bílém čele se pod průhlednou kůží
podobaly vráskám hněvu. Znovu rozhodil čluny od sebe; vyhodil
harpuny a kopí z člunů obou důstojníků, roztříštil jim z jedné strany
horní část přídí, ale Achabův člun nechal téměř neporušený.
Zatímco Dagů aKvíkveg ucpávali proražené plaňky, velryba plula
směrem od nich; potom se obrátila, a znovu letíc okolo, ukázala
celý bok. V tom okamžení se ozval pronikavý výkřik. Objevilo se
rozdrcené tělo Parsovo, mnohonásobně přivázané k tělu velryby.
Nesčetné závity provazců, do jejichž spleti se velryba minulé noci
zamotala, je poutaly k velrybě. Fedallahův černý šat byl roztrhán
v cáry, jeho vytřeštěné oči se obracely přímo na starého Achaba.
Achabovi vypadla harpuna z ruky.
„Ošizen! Ošizen!“ vtáhl zhluboka dech. „Ano, Parse! Už tě zase
vidím.  Ano, a ty jdeš napřed. A toto, toto je onen pohřební vůz,
který jsi mi slíbil! Ale beru tě za slovo, do posledního písmene. Kde
je druhý vůz? Pryč, důstojníci, vraťte se k lodi! Vaše čluny teď nejsou
k potřebě. Spravte je včas, půjde-li to, a vraťte se ke mně. Ne-li, stačí,
zemře-li Achab  Kupředu, muži! Prvního, kdo se opováží vyskočit
z tohoto člunu, v kterém stojím, toho harpunuji. Vy už nejste lidé,
 623 
vy jste jen mé paže a mé nohy  proto mě poslouchejte.  Kde je
velryba? Už se zas potopila?“
Ale díval se příliš blízko u člunu, neboť Moby Dick, jako by chtěl
uniknout s mrtvolou, kterou nesl, a jako by místo, kde došlo k poslední srážce, bylo jen stanicí na jeho závětrné plavbě, Moby Dick
nyní zas odhodlaně plul vpřed a již téměř minul loď, která až dosud
plula opačným směrem, ačkoli právě teď byl její postup zastaven.
Plul největší rychlostí a zdálo se, že má nyní v úmyslu sledovat jen
svou přímou cestu mořem.
„Och Achabe,“ zvolal Starbuck, „ani teď není ještě pozdě nechat
toho, právě teď, třetího dne! Podívej se! Moby Dick tě nevyhledává.
Jenom ty, ty sám ho šíleně vyhledáváš.“
Osamělý člun napjal plachty a při zesilujícím větru se rychle hnal
na závětrnou stranu jak vesly, tak plachtami. Achab plul konečně
kolem lodi tak blízko, že zřetelně rozeznal obličej Starbucka nakloněného přes zábradlí a zavolal na něj, aby obrátil loď a následoval
ho nepříliš rychle a v rozumné vzdálenosti. Vzhlédnuv spatřil Taštega, Kvíkvega a Dagů, jak dychtivě šplhají na tři stožáry. Veslaři se
houpali v obou proražených člunech, které právě byly vyzdviženy
k boku lodi, a pilně je opravovali. Z letícího člunu zahlédl Achab
letmo otvory v lodi Stubba a Flaska, jak na palubě spěšně vybírají
ze svazků nové harpuny a kopí. Když to všechno viděl a když slyšel kladiva v rozbitých člunech, tu jako by mu docela jiná kladiva
zarážela hřeb do srdce. Ale vzmužil se. A poněvadž si teď všiml, že
praporek nebo vlajka zmizela z vrcholku hlavního stožáru, křikl na
Taštega, jenž tam právě vyšplhal, aby slezl dolů pro jinou vlajku,
kladivo a hřebíky a přibil ji na stožár.
Bílá velryba byla snad unavena třídenním pronásledováním a obtížným plováním, při němž jí překážely všechny ty věci na ní namotané, nebo v tom možná byl nějaký skrytý úskok a zlomyslnost  ať
tak či tak, zdálo se, že nyní začíná ochabovat, neboť člun se k ní opět
rychle blížil. Tentokrát nebyl náskok velryby tak veliký jako dříve.
A jak Achab plul po vlnách, stále ještě ho doprovázeli nemilosrdní
žraloci a tak vytrvale se drželi člunu a neustále se tak zahryzávali do
 624 
ponořujících se vesel, že jejich lopatky, celé olámané a rozžvýkané,
nechávaly na moři téměř při každém zabrání malé třísky.
„Nevšímejte si jich! Jejich zuby jsou jen novými vidlicemi pro
vaše vesla. Veslujte! Žraločí čelist poskytuje větší odpor než poddajná voda.“
„Ale při každém kousnutí se tenké lopatky ustavičně zmenšují,
pane!“
„Vydrží ještě dost dlouho! Veslujte  Ale kdo ví!“ zahučel, „zda
tito žraloci plují, aby hodovali na velrybě či na Achabovi?  Ale jen
veslujte! Ano, jen vesele  už se k ní blížíme. Kormidlo! Chop se
kormidla! Nechte mě projít“  Po těchto slovech mu dva veslaři
pomohli kupředu na příď člunu stále letícího.
Když konečně stočili člun na jednu stranu a pluli podél boku bílé
velryby, zdálo se, že si jejich blízkosti vůbec nevšimla  jak tomu
bývá u velryb často  aAchab se dostal skoro až k vysokému mračnu
páry, která vyrážela z dýchacího otvoru velryby a v kotoučích spadala kolem jejího velkého, jedinečného hrbu. Tak blízko se k ní dostal.
Tehdy prohnul tělo nazad, zvedl obě ruce, aby udržel rovnováhu,
a mrštil prudkou harpunu s kletbou ještě prudší do nenáviděné
velryby. Když obojí, železo i kletba, zapadlo až po tulejku do velryby, jako by se propadlo do bažiny, Moby Dick se zkroutil stranou
a křečovitě mrskl bokem proti přídi. Neprolomil ji, ale tak náhle
vyzvedl člun, že kdyby se byl Achab nedržel vyvýšeného okraje,
byl by býval znovu vyletěl do moře. Takto vyletěli tři veslaři  kteří
přesně nepředvídali okamžik útoku, a proto nebyli připraveni na
jeho následky.  Ale dva dopadli tak, že se hned zase chytili okraje
člunu, a vyneseni na hřeben vlny, vyšvihli se zpátky do člunu. Třetí
muž padl bezmocně nazad, ale dosud se držel na vodě a ploval.
Téměř současně se bílá velryba vrhla do zpěněného moře s mocným úsilím a čerstvou, bleskovou rychlostí. Achab křikl na kormidelníka, aby popustil provazec a držel jej, a rozkázal posádce, aby
se otočila na sedadlech a přitáhla člun k cíli; v tom okamžiku však
zrádný provazec nevydržel toto dvojí napětí a přetrhl se ve vzduchu!
 625 
„Co se to ve mně trhá? Nějaká šlacha praskla!  Už je to zase
v pořádku. Vesla! Vesla! Vrhněte se na ni!“
Když zaslechla velryba hrozivý šumot člunu rozrážejícího vlny,
otočila se a nastavila mu bílé čelo; ale při tom obratu zahlédla blížící se černý trup lodi. Domnívala se zřejmě, to že je zdroj všeho
pronásledování, a pokládala jej  možná  za nepřítele většího a důstojnějšího, proto se náhle vrhla proti blížící se přídi lodi, rozrážejíc
čelistmi prudkou, tříštivou pěnu.
Achab se zapotácel. Rukou se uhodil do čela. „Slepnu; ruce, natáhněte se přede mne, abych si mohl nahmatat cestu! Což je noc?“
„Velryba! Loď!“ křičeli zoufalí veslaři.
„K veslům! K veslům! Vrať se do svých hlubin, ó moře, dřív než
bude pozdě navždycky, Achab se teď naposled, naposled vrhá na
svůj cíl! Už vidím; loď, loď! Rychle, moji muži, spěchejte! Nechcete
zachránit mou loď?“
Ale když veslaři hnali prudce svůj člun dorážejícím mořem, prolomily se na přídi konce obou prken, do kterých předtím udeřila
velryba, a člun dočasně vyřazený se téměř okamžitě octl v jedné
rovině s vlnami. Mokrá posádka, zpola se brodící ve vodě, usilovně
se snažila ucpat díru a vylít vniknuvší vodu.
Zatím  po ten jeden úžasný okamžik  na hlavním stožáru zůstala Taštegova ruka s kladivem napřažena. Rudá vlajka Taštega
napolo ovinula jako přehoz a potom se mu zatřepotala na prsou jako
plamen, který mu vyšlehl přímo ze srdce. Starbuck a Stubb dole na
přídi zahlédli útočící obludu téměř v touž chvíli jako on.
„Velryba, velryba! Kormidlo rovně, kormidlo rovně! Ach vy
všechny dobré mocnosti vzduchu, stůjte nyní při mně! Musí-li už
Starbuck zemřít, nedopusťte, aby zemřel ve mdlobách jako žena!
Rovně kormidlo, povídám!  Vy blázni! Čelist! Ta čelist! Je tohle konec všech mých vroucích modliteb? Mé celoživotní oddanosti? Ach,
Achabe, Achabe! Hle, to je tvé dílo! Pevně, kormidelníku, jen pevně!
Ne, ne! Kormidlo pořád rovně! Obrací se, chce nás napadnout! Ach,
její nesmiřitelné čelo se žene proti člověku, jemuž povinnost říká,
že nesmí odejít. Můj Bože, stůj teď při mně!“
 626 
„Nestůj při mně, ale stůj pode mnou, ať jsi kdokoli, kdo teď chceš
Stubbovi pomoci; Stubb tu také uvázl. Šklebím se na tebe, ty šklebivá
velrybo! Kdopak kdy pomohl Stubbovi, kdo udržoval jeho bdělost,
když ne Stubbovy vlastní, vždycky klidné oči? A teď chudák Stubb
jde spat na matraci, která je moc a moc měkká; kdyby byla aspoň
vycpána chrastím! Cením na tebe zuby, ty zubatá velrybo! Podívejte
se, slunce, měsíci a hvězdy! Říkám, že jste vrahy nejsprávnějšího
chlapíka, jaký kdy vypustil duši. Ale přesto bych si s vámi ještě připil,
jen kdybyste mi podali číši! Achich, ach! ty šklebivá velrybo, tady
bude nějakého lokání, a brzo! Proč neletíš, Achabe! Ale já, já si na
to zuju boty a svléknu kabát; ať Stubb zemře v kalhotách. Ale bude
to smrt hrozně plesnivá a přesolená;  třešně! třešně! třešně! Ach,
Flasku, jen jednu červenou třešni, než zemřeme!“
„Třešně? Já bych si jen přál, abychom byli tam, kde rostou. Ach
Stubbe, doufám, že si chudák maminka vybrala mou zálohu, nežli
se tohle stane; jinak teď dostane málo měďáků, protože plavba je
u konce.“
Na lodní přídi stáli nyní téměř všichni námořníci nečinně, v rukou ještě mechanicky drželi kladiva, kousky prken, kopí a harpuny  jak právě odběhli od svých rozmanitých zaměstnání. Všichni
jako očarováni ulpívali pohledem na velrybě, jež divně pohazovala
zlověstnou hlavou ze strany na stranu, a jak se řítila, hnala před
sebou široce rozestřený půlkruh pěny. Celý její vzhled vyjadřoval
odplatu, okamžitou pomstu a věčnou zlomyslnost. Nebylo nic, co
by smrtelník mohl udělat, a mocný bílý nárazník jejího čela udeřil
do lodní přídě po pravé straně tak prudce, že se lidé i žebroví zakymáceli. Někteří upadli na tvář. Harpunářům nahoře se kývaly hlavy
na býčích šíjích jako uvolněné kotouče s kladkami. Bylo slyšet, jak
se trhlinou valí do lodi voda, jako horské bystřiny vtékají do řeky.
„Loď! Pohřební vůz!  Druhý pohřební vůz!“ zvolal Achab z člunu.
„Jeho dřevo může být jen americké!“
Velryba se ponořila pod tonoucí loď a chvějíc se plula podél jejího kýlu, ale potom se pod vodou otočila a rychle vyrazila zase
 627 
na povrch daleko na druhé straně od přídě, jen několik yardů od
Achabova člunu, a tam chvíli klidně ležela.
„Odvracím své tělo od slunce. Hej, Taštego! Ať slyším tvé kladivo! Ach vy tři moje věže, které se nikdy nevzdaly! Ty kýle, který
jsi nikdy nepraskl! A ty trupe, který mohli ohrozit jen bohové! Ty
pevná palubo a pyšné kormidlo a přídi, směřující k pólu  moje
v smrti hrůzně krásná lodi! Musíš tedy zahynout, a beze mne? Jsem
oloupen o poslední pýchu nejubožejších kapitánů, kteří ztroskotali?
Ach osamělá smrti osamělého života! Ach, teď chápu, že má největší
velikost je v mém největším hoři. Ho, ho! Z nejvzdálenějších končin
se nyní hrňte, vy smělé vlny celého mého předešlého života, a převalte se přes tu jedinou vzdutou vlnu mé smrti! K tobě se řítím, ty
vše ničící, ale nepodmaňující velrybo; do poslední chvíle se budu
s tebou rvát; ze srdce pekla budu po tobě bodat. Z nenávisti na
tebe vyplivnu poslední svůj dech. Potop všechny rakve a všechny
pohřební vozy do jediného jezera! Ale poněvadž žádný z nich není
pro mne, nechť se tedy rozbiji na kusy, i pronásleduje tebe, i když
budu k tobě připoután, ty prokletá velrybo! Tak, vysílám své železo!“
Harpuna byla vržena. Zasažená velryba vyrazila vpřed a šňůra
probíhala planoucí rychlostí žlábkem;  náhle se zamotala. Achab
se naklonil, aby ji narovnal; narovnal ji, ale letící šňůra ho chytila
kolem krku, takže bez hlesu, jako turečtí vrahové uškrtí svou oběť,
byl vymrštěn ze člunu, nežli si posádka uvědomila, že zmizel. Vpříštím okamžiku vyletělo těžké oko na konci šňůry z prázdného bubnu,
srazilo jednoho veslaře, a bičujíc moře, zmizelo v jeho hlubinách.
Strnulá posádka člunu zůstala na okamžik bez hnutí. Potom se
obrátili: „Loď! Velký Bože, kde je loď?“ Brzy viděli mlhavým, klamavým ovzduším její podélný rozplývavý přelud jako prchavou fatu
morganu. Jenom nejvyšší části stožárů čněly z vody. Pohanští harpunáři stáli dosud na svých kdysi vysokých příčkách  přimraženi
buď ohromením, nebo věrností, nebo osudem  a rozhlíželi se po
obzoru ze svých klesajících stanovišť. A teď soustředné kruhy zachvátily osamělý člun s celou jeho posádkou a každé plovoucí veslo
i každé kopí, a otáčejíce jimi v jediném víru kolem dokola, živými
 628 
i neživými, odnesly každý i sebemenší úlomek Pequody, a nebylo
vidět nic.
Ale když se poslední zátopa střídavě přelévala přes potopenou
hlavu indiánovu na hlavním stožáru, bylo několik palců jeho čnělky
ještě vidět nad vodou a na ní dlouhý, vlající prapor, který ironickou náhodou klidně povíval nad ničivými vlnami, jichž se téměř
dotýkal. V tu chvíli bylo vidět, jak se rudá paže s kladivem zvedá
nazad do vzduchu, jako když chce k ponořujícímu se stožáru přibíjet vlajku pevněji a pevněji. Jestřábovi, který se předtím výsměšně
snesl k vrcholku hlavního stěžně ze svého přirozeného domova
mezi hvězdami, kloval do vlajky a obtěžoval tam Taštega, tomuto
ptáku se nyní dostalo široké mávající křídlo náhodou mezi kladivo
a dřevo, a právě v tom okamžiku potopený divoch dole ucítil lehký
záchvěv a v smrtelné křeči přitiskl kladivo pevně na křídlo. A tak
se nebeský pták s archandělskými výkřiky potápěl, královský zobák vztažený vzhůru, zajaté tělo celé zahalené do Achabovy vlajky;
potápěl se zároveň s lodí, která se jako Satan nemínila propadnout
do pekla, dokud s sebou nestrhne živou část nebe a nepokryje se
jí jako přílbou.
Malí ptáčkové s křikem poletovali nad propastí dosud zející,
prudký bílý příboj narážel na její příkré stěny; potom se všechno
zhroutilo a ohromný příkrov moře se vlnil jako před pěti tisíci lety.
 629 
EPILOG
„Já pak utekl jsem toliko sám. Abych oznámil tobě.“
Kniha Jobova
KONEC DRAMATU. Proč tu tedy ještě někdo vystupuje?  Poněvadž
jeden přežil ztroskotání.
Náhodou se stalo, že po zmizení Parsově vybral osud právě mne,
abych zaujal místo Achabova prvního veslaře, když tento veslař nastoupil na osiřelé místo Parsovo. Já jsem byl posledního dne vržen za
záď člunu, když z něho tři muži vylétli. Plul jsem tedy na okraji celého
výjevu a viděl jej dokonale. Potom mě zachytil oslabený již savý vír kolem potápějící se lodi a přitahoval mě pozvolna k svému středu. Jenže
když jsem dospěl až tam, vír se již uklidnil v zpěněné jezírko. Obíhal
jsem jako druhý Ixion kolem dokola, stále blíž a blíže k černé bublině
podobné knoflíku, jež tvořila osu toho zvolna se otáčejícího kruhu.
Sotva jsem dosáhl tohoto životního středu, černá bublina praskla.
A nyní se s pomocí důmyslného pera uvolnila záchranná plavatka-
-rakev a vysoký vztlak ji velmi prudce vymrštil podélně z moře, až se
převrátila a plula mi po boku. Udržován nad vodou touto rakví, plul
jsem téměř po celý den a noc po mírném smutečním moři. Žraloci se
kolem mne kmitali neubližujíce, jako by měli tlamy na zámek; divocí
mořští jestřábi létali nade mnou, zobáky jakoby zastrčené do pochvy.
Druhého dne ke mně připlouvala loď blíž a blíž a posléze mě vytáhla
na palubu. Byla to bludně křižující Ráchel. Pátrajíc bez ustání po
svých zmizelých dětech, našla jen jiného sirotka.
FINIS
Herman Melville
Bílá velryba